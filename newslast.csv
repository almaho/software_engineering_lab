,body,category,pubDate,tags,title
0,به گزارش ایسنا، پرسپولیس ایران در چهارمین دیدارش در چارچوب لیگ قهرمانان آسیا با نتیجه ۴ بر صفر گوای هند را در هم کوبید. شهریار مغانلو، مهاجم پرسپولیس که در این دیدار یک گل زد و یک پاس گل داد به عنوان بهترین بازیکن زمین انتخاب شد. پرسپولیس با این نتیجه ۱۲ امتیازی شد و جایگاهش در صدر جدول رده‌بندی E مستحکم‌تر کرد. انتهای پیام,فوتبال، فوتسال,۳ اردیبهشت ۱۴۰۰ / ۲۳:۵۲,"ليگ قهرمانان آسيا ,تيم فوتبال پرسپوليس,اف سی گوا هند,شهریار مغانلو",مغانلو بهترین بازیکن مصاف پرسپولیس و گوا شد
1,دکتر فرهاد ابول‌نژادیان در جمع خبرنگاران در خصوص واکسیناسیون کرونا برای بیماران خاص و ادامه روند واکسیناسیون در خوزستان اظهار کرد: در ادامه فاز نخست واکسیناسیون که برای بیماران خاص در نظر گرفته شده بود، این توفیق حاصل شد که امروز در اهواز و سایر شهرستان‌ها واکسیناسیون بیماران خاص را انجام دهیم. به گزارش ایسنا، وی افزود: این واکسیناسیون برای بیماران دیالیزی، هموفیلی، تالاسمی و ام‌اس در حال انجام است و این کار تا فردا (شنبه) ادامه دارد تا تعداد بیشتری از این بیماران واکسینه شوند. رئیس دانشگاه علوم پزشکی جندی شاپور اهواز گفت: از فردا فراخوان تزریق واکسن برای بیماران سرطانی منتشر می‌شود و سعی می‌کنیم روزهای یکشنبه و دوشنبه واکسن برای این بیماران تا حدی که در اختیار داریم تزریق شود. ابول‌نژادیان گفت: پس از آن وارد فاز دوم واکسیناسیون می‌شویم و ثبت نام واکسیناسیون بر اساس سن و از افراد بالای ۸۰ سال آغاز می‌شود و در حال ایجاد آمادگی هستیم تا در خوزستان در ابعاد بزرگتری واکسیناسیون را انجام دهیم. انتهای پیام,خوزستان,۳ اردیبهشت ۱۴۰۰ / ۲۰:۴۰,"استانی-اجتماعی,اخبار اجتماعی - خوزستان,کروناویروس,همه_باهم_علیه_کرونا,واکسن کرونا",فراخوان واکسیناسیون بیماران سرطانی خوزستان / آغاز ثبت‌نام عمومی افراد بالای ۸۰ سال
2,به گزارش ایسنا، یحیی گل‌محمدی ترکیب تیمش برای دیدار برابر گوای هند را مشخص کرد. بر همین اساس پرسپولیس امروز با ترکیب بوژیدار رادوشویچ، سید جلال حسینی، محمد حسین کنعانی‌زادگان، مهدی شیری، علی شجاعی، میلاد سرلک، محمد شریفی، امید عالیشاه، مهدی ترابی، شهریار مغانلو و عیسی آل‌کثیر به میدان می‌رود. تیم فوتبال پرسپولیس در جریان هفته چهارم مرحله گروهی لیگ قهرمانان آسیا از ساعت ۲۱:۳۰ به مصاف گوای هند می‌رود. انتهای پیام,فوتبال، فوتسال,۳ اردیبهشت ۱۴۰۰ / ۲۰:۲۵,تيم فوتبال پرسپوليس,ترکیب پرسپولیس برای دیدار برابر گوا مشخص شد
3,به گزارش ایسنا، تیم فوتبال تراکتور ایران از ساعت ۱۹:۳۰ در چهارمین بازی خود در لیگ قهرمانان آسیا به مصاف نیروی هوایی عراق رفت که این دیدار در پایان نیمه نخست با نتیجه یک بر صفر به سود نماینده ایران به پایان رسید. تک گل این نیمه را مهدی تیکدری در دقیقه ۲ به ثمر رساند. تراکتور بازی را هجومی آغاز کرد و در همان دقیقه ۲ موفق به باز کردن دروازه حریف عراقی شد. حرکت انفرادی تیکدری از سمت راست با پاس به بیرون او به بابایی همراه شد که ضربه او را دروازه‌بان نیروی هوایی برگشت داد و در ریباند، تیکدری دروازه را باز کرد. پس از این فرصت تراکتور ۱۰ دقیقه را عقب کشید و در این حین درخشش فخرالدینی و تکل به موقع او یک گل را برای تراکتور خرید. در دقیقه ۱۸ تراکتور فرصت داشت که روی کرنر ارسالی به گل برسد اما ضربه سر هادی محمدی به شکلی خطرناک به بیرون رفت. پس از این و تا دقیقه ۳۰، توپ و میدان در اختیار بازیکنان تیم عراقی بود اما حملات نصفه و نیمه آن‌ها خطر جدی را روی دروازه تراکتور ایجاد نکرد. در دقیقه ۳۰ و مصدومیت احسان حداد، بازی برای دقایقی متوقف شد و این موضوع سبب شد فشار روی دروازه شاگردان خطیبی کمتر شود و بازی در میانه‌های میدان جریان داشته باشد. در دقیقه ۳۹ و حرکت بازیکنان تراکتور، بابایی فراری را در قلب دفاع حریف انجام داد که میثم جبار پس از تک به تک شدن مهاجم تراکتور با دروازه‌بان، در بیرون محوطه جریمه بابایی را متوقف کرد که داور با کارت قرمز مدافع نیروی هوایی را اخراج کرد. محمد عباس‌زاده پشت این ضربه ایستگاهی قرار گرفت و ضربه زیبای او با واکنش دروازه‌بان راهی کرنر شد. پس از این حمله، نیروی هوایی ۲ تعویض اجباری انجام دهد اما تغییری در روند بازی ایجاد نشد تا تراکتور با پیروزی در این نیمه به رختکن برود. ترکیب اولیه تراکتور: محمدرضا اخباری، محمدرضا خانزاده، هادی محمدی، اکبر ایمانی، حمید بوحمدان، پیمان بابایی، مهدی تیکدری، ابوالفضل رزاق پور، محمد عباس زاده، میلاد فخرالدینی و محمد مسلمی پور. ترکیب اولیه نیروی هوایی عراق: فهد طالب، احمد ابراهیم، میثم جبار، ابراهیم بایش، حمادی احمد، همام طارق، احسان حداد، لوی العانی، علی محسن، علی کاظم، مصطفی محمد. انتهای پیام,فوتبال، فوتسال,۳ اردیبهشت ۱۴۰۰ / ۲۰:۲۰,"تيم فوتبال تراكتور,ليگ قهرمانان آسيا ,استانی-ورزشی,تیم فوتبال نیروی هوایی عراق",برتری یک نیمه‌ای تراکتور برابر نیروی هوایی عراق
4,حجت‌الاسلام والمسلمین سیداحمدرضا شاهرخی در هفتمین جلسه «آموزه‌هایی از قرآن کریم»، اظهار کرد: جهان امروز با وجود پیشرفت‌های تکنولوژی، افزایش رفاه و آسایش و به گسترش وسایل صوتی و تصویری دارای مشکلاتی است و از طرفی پیشرفت‌ها باعث شده مشکلات و مسائلی که بشر از نظر اخلاقی به آنان نیازمند است مورد تهدید قرار گیرد. وی با اشاره به اینکه ارتباطات صوتی و تصویری برای همگان میسر شده و با وجود پیشرفت‌های شگرف، گستره و دامنه کجی‌ها و انحطاط‌های اخلاقی پیچیده شده است، تصریح کرد: امروزه از تکنولوژی و اختراعات هم در مسیر رشد و تعالی هم در مسیر ظلم، ستم، تخریب و ضداخلاق استفاده می‌شود. شاهرخی با یادآوری اینکه برای اینکه بتوانیم از اختراعات در مسیر صحیح استفاده کنیم باید اخلاق نبوی و علوی را در جامعه گسترش دهیم، اضافه کرد: انحطاط اخلاقی که جوامع امروز را در برگرفته محدود به چند کشور غربی نیست بلکه مسائل ضداخلاقی در میان دنیای اسلام هم در حال رواج یافتن است و دنیای اسلام هم تا حدودی از توصیه‌های نبی مکرم اسلام فاصله گرفته است. نماینده ولی‌فقیه در لرستان با اشاره به اینکه گاهی برخی مسلمانان به جای اینکه به توصیه و دستور پیامبر(ص) عمل کنند به خواسته‌ها و امیال خود فکر می‌کنند و این امر موجب تهاجم فرهنگی در کشورهای مسلمان شده است که باید نسبت به آن مراقبت ویژه داشت. وی با اشاره به اینکه مشکلات جامعه اسلامی با عمل به توصیه‌های نبی حل می‌شود، بیان کرد: مسلمانان باید به توصیه‌های نبوی باور داشته و آن را در عمل به کار گیرند چراکه ما مسلمانان پیامبر(ص) را کانون محبت می‌دانیم، بر او درود می‌فرستیم و از خدا شفاعت آن حضرت را طلب می‌کنیم. شاهرخی با یادآوری اینکه عمل به توصیه‌های نبی مکرم اسلام آسیب‌های اجتماعی را از بین می‌برد، اضافه کرد: در بیانی از نبی مکرم اسلام آمده است که مسلمان کسی است که مسلمانان دیگران از دست و زبان او در امان باشند کما اینکه هر ضرر و آسیبی که وارد می‌شود یا از طرف زبان یا دست است. نماینده ولی‌فقیه در استان با بیان اینکه مسلمان کسی است که با زبانش به مسلمان دیگر ضرر نرساند یا با دستش به مسلمانی آسیبی وارد نکند، افزود: ضرر رساندن با دست به معنای دیگر اقدام عملی است و اگر ما این یک روایت پیامبر(ص) را آویزه گوش کنیم بسیاری از آسیب‌های اجتماعی حل می‌شود. وی با اشاره به اینکه اختلافاتی که در درون خانه ایجاد می‌شود یا با زبان است یا با دست، ادامه داد: عمل به توصیه‌های نبوی راه نجات جوامع اسلامی و عامل برطرف شدن بسیاری از مشکلات و منازعات فردی و اجتماعی است. شاهرخی با یادآوری اینکه کسی که قلاده و زنجیر بر گردن حیوان باوفایی انداخته و آن را به محیط اجتماعی و خیابان می‌آورد، حقوق اجتماعی مردم را رعایت نکرده است چراکه محل نگهداری آن جای دیگری است، تصریح کرد: عده‌ای این حیوان باوفا را در مسیر زندگی انسان‌ها قرار می‌دهند که این امر موجب پایمال شدن حقوق اجتماعی آنان می‌شود چراکه این حیوانات بیماری‌هایی دارند که می‌تواند به انسان سرایت کند. امام جمعه خرم‌آباد با اشاره به اینکه امروز می‌بینید کرونا چه می‌کند و بشر امروز از درمان آن عاجز مانده است، گفت: چرا عده‌ای بی‌جهت حیوانی را وارد زندگی خود و دیگران می‌کنند که به محیط آسیب بهداشتی می‌زند و از جهت فقهی احکام مخصوص دارد. وی با اشاره به اینکه امروز دام‌های حلال گوشت هم تحت‌نظر دامپزشک هستند، اضافه کرد: کسی دام حلال گوشت را داخل خیابان یا به پارک نمی‌برد چه برسد به آن حیوان باوفا که محل نگهداری آن در کوی و برزن و خیابان نیست‌ کمااینکه این حیوان محیط پارک و خیابان را آلوده می‌کند و فضولات آن در خیابان می‌ریزد. انتهای پیام,لرستان,۳ اردیبهشت ۱۴۰۰ / ۲۰:۱۴,"استانی-فرهنگی و هنری,نماينده ولي فقيه در استان,قرآن کريم,ماه رمضان ",خطر ترویج مسائل ضداخلاقی در کشورهای اسلامی
5,محمدمراد سپهوند سوم اردیبهشت ماه در جمع خبرنگاران اظهار کرد: پیش از این میزان گوشت مرغ مصرفی روزانه لرستان ۱۲۰ تا ۱۳۰ تن بود که با توجه به تقاضای مردم به این ماده پروتئینی، رقم آن ۲۰ تا ۳۰ تن افزایش یافته است. وی اضافه کرد: با اقدامات موثر و برنامه‌ریزی دقیق در رابطه با تعیین و تعریف شبکه‌های توزیع مناسب و کنترل مبادی تولید تا سطح عرضه و نظارت دقیق بر کشتارگاه‌ها و مرغداری‌های استان، اکنون میانگین تولید و کشتار مرغ به ۱۵۰ تن در روز رسیده و کمبودی در این زمینه وجود ندارد. سپهوند با بیان اینکه این میزان گوشت مرغ با قیمت مصوب چ در حال توزیع است، افزود: قیمت هر کیلوگرم گوشت مرغ در استان ۲۴ هزار و ۹۰۰ تومان در بازار تعیین شده است. معاون بازرگانی داخلی سازمان صنعت، معدن و تجارت لرستان همچنین به تامین و توزیع کالاهای اساسی مربوط به سهمیه ماه مبارک رمضان در استان اشاره کرد و گفت: با تلاش شبانه‌روزی اکنون خوشبختانه هیچ مشکلی برای تامین این کالاهای اساسی در لرستان وجود ندارد و براساس سرانه شهرستان‌ها تخصیص داده شده است. وی با بیان اینکه تمام کالاهای اساسی مورد نیاز استان جذب شده است، تصریح کرد: اکنون موجودی کالاهای اساسی استان مشخص است، میزان جذب شکر ۶۰۰ تن که ۲۰۰ تن آن توزیع شده است، ۶۰۰ تن برنج موجودی در استان است که ۳۰۰ تن آن توزیع شد. سپهوند ادامه داد: همچنین میزان روغن خوراکی توزیع شده استان ۳۰۰ تن بوده و این در حالی است اکنون یک هزار تن روغن در حال توزیع بودن و مشکلی در رابطه با موجودی روغن مصرفی خانوار نداریم و ذخایر و مقادیر تخصیصی جذب شده است. معاون بازرگانی داخلی سازمان صنعت، معدن و تجارت لرستان با بیان اینکه روغن سهمیه صنوف نیز ۶۰۰ تن جذب و ۲۵۰ تن توزیع شده است، خاطرنشان کرد: در رابطه با این چهار قلم اساسی مشکلی در سطح استان نداریم و همه اقلام با قیمت مصوب تنظیم بازار قابل عرضه است. سپهوند درباره توزیع زولبیا و بامیه نیز گفت: با توجه به نیاز مردم و با قیمت ۳۶ هزار تومان به ازای هر کیلوگرم تعیین قیمت شده و هرجا بیشتر از این قیمت عرضه شود با آنها برخورد قانونی خواهد شد. انتهای پیام,لرستان,۳ اردیبهشت ۱۴۰۰ / ۲۰:۱۳,"استانی-اقتصادی,کالای اساسی,وزارت صمت",تامین و توزیع کالاهای اساسی در لرستان بدون مشکل
6,سردار مجید شجاع اظهار کرد: مرزبانان با ایست و بازرسی‌های مستمر و تنگ کردن عرصه فعالیت قاچاقچیان، طی چند عملیات جداگانه موفق به کشف ۱۷۹۰ لیتر سوخت قاچاق شدند. وی ادامه داد: کارشناسان کالای قاچاق ارزش این مقدار سوخت قاچاق را ۱۶۱ میلیون و ۱۰۰ هزار ریال برآورد کرده‌اند. شجاع بیان کرد: در این رابطه تعدادی متخلف دستگیر و ضمن تشکیل پرونده راهی مراجع ذی صلاح شدند. وی در ادامه از کشف بیش از ۶۳۰ میلیون ریال پول قاچاق در مرز دوغارون خبر داد و گفت: مرزبانان هنگ تایباد در ایست بازرسی و کنترل مرزی ۱۷ شهریور با شناسایی ۲ تبعه افغانستانی موفق شدند این مقدار پول قاچاق را کشف کنند. بر اساس گزارش فرماندهی مرزبانی خراسان رضوی فرمانده مرزبانی خراسان رضوی تصریح کرد: در بازرسی از وسایل همراه آن‌ها علاوه بر این میزان پول ایرانی قاچاق، تعداد ۶ گوشی همراه سرقتی را که قصد خروج از کشور داشتند کشف کردند. انتهای پیام وی با اشاره به ممنوعیت خروج غیر قانونی پول ایرانی از کشور اظهار کرد: این ۲ تبعه افغانستانی پس از دستگیری توسط مرزبانان هنگ تایباد جهت سیر مراحل قانونی به مراجع ذی صلاح تحویل شدند.  سردار شجاع تاکید کرد: مرزبانان این استان با اشرافیت اطلاعاتی عملیاتی به پاسداری از مرزهای کشورمان ایستاده‌اند و با توجه به زیان‌ها و آسیب‌های خروج ارز و کالا از مرزهای کشورمان با اقتدار و شجاعت با این پدیده شوم مبارزه می‌کنند. انتهای پیام,خراسان رضوی,۳ اردیبهشت ۱۴۰۰ / ۲۰:۳۱,"استانی-شهرستانها,کشف سوخت قاچاق,تایباد,خبرهای شهرستان تایباد",کشف سوخت و پول قاچاق توسط مرزبانان تایباد
7,به گزارش ایسنا، با نظر جواد نکونام، تیم فولاد با ترکیب محسن فروزان، مهران موسوی، مجتبی نجاریان، عارف آقاسی، مهران درخشان مهر، محمد میری، حسین ابراهیمی، محمد آبشک، آیاندا پاتوسی، پریرا و ساسان انصاری به مصاف النصر عربستان می‌رود. این بازی در چارچوب هفته چهارم مرحله گروهی رقابت‌های لیگ قهرمانان‌آسیا، امشب (جمعه)، ساعت ۲۲:۳۰ برگزار می‌شود. انتهای پیام,فوتبال، فوتسال,۳ اردیبهشت ۱۴۰۰ / ۲۰:۴۸,"تيم فوتبال فولاد خوزستان,النصر عربستان,ليگ قهرمانان آسيا ",ترکیب فولاد مقابل النصر عربستان مشخص شد
8,به گزارش ایسنا، در جریان هفته چهارم لیگ قهرمانان آسیا، تیم فوتبال الریان قطر، از ساعت ۱۹ به مصاف الوحده امارات رفت و در نهایت این دیدار با برتری یک بر صفر تیم اماراتی به پایان رسید. با این نتیجه الریان یک امتیازی و در قعر جدول گروه باقی ماند و الوحده هم به امتیاز هفتم خود رسید تا با تثبیت جایگاه خود در رتبه دوم، به صعود امیدوار باشد. خریبین دقیقه ۷۰ تک گل الوحده را از روی نقطه پنالتی به ثمر رساند. این بازی پربرخورد، سه اخراجی داشت که سهم الریان دو بازیکن و الوحده یک بازیکن بود. احمد السید و فرانک کوم از الریان با کارت قرمز داور جریمه شدند و از الوحده، اسماعیل مطر، کاپیتان این تیم در ثانیه‌های پایانی بازی با تصمیم داور از زمین اخراج شد. الوحده در بازی بعدی‌اش که برابر پرسپولیس ایران است، اسماعیل مطر را به دلیل دریافت کارت قرمز برابر الریان و احمد الرشید، مدافع چپ خود را به دلیل دو اخطاره شدن در اختیار نخواهد داشت. در این گروه پرسپولیس با ۹ امتیاز از ۳ بازی در صدر است و امشب با گوا هند بازی می کند. گوا هم با ۲ امتیاز در مکان سوم است. انتهای پیام,فوتبال، فوتسال,۳ اردیبهشت ۱۴۰۰ / ۲۰:۵۶,ليگ قهرمانان آسيا ,شکست الریان برابر الوحده/ شجاع و یارانش حذف شدند
9,به گزارش ایسنا، تیم فوتبال تراکتور ایران از ساعت ۱۹:۳۰ در چهارمین بازی خود در لیگ قهرمانان آسیا به مصاف نیروی هوایی عراق رفت که این دیدار در پایان با نتیجه یک بر صفر به سود نماینده ایران به پایان رسید تا تراکتور به اولین پیروزی خود در این فصل لیگ قهرمانان آسیا دست پیدا کند. تک گل این بازی را مهدی تیکدری در دقیقه ۲ به ثمر رساند. همچنین نیرو هوایی از دقیقه ۳۹ با اخراج میثم جبار ۱۰ نفره شد. نیمه اول تراکتور بازی را هجومی آغاز کرد و در همان دقیقه ۲ موفق به باز کردن دروازه حریف عراقی شد. حرکت انفرادی تیکدری از سمت راست با پاس به بیرون او به بابایی همراه شد که ضربه او را دروازه‌بان نیروی هوایی برگشت داد و در ریباند، تیکدری دروازه را باز کرد. پس از این فرصت تراکتور ۱۰ دقیقه را عقب کشید و در این حین درخشش فخرالدینی و تکل به موقع او یک گل را برای تراکتور خرید. در دقیقه ۱۸ تراکتور فرصت داشت که روی کرنر ارسالی به گل برسد اما ضربه سر هادی محمدی به شکلی خطرناک به بیرون رفت. پس از این و تا دقیقه ۳۰، توپ و میدان در اختیار بازیکنان تیم عراقی بود اما حملات نصفه و نیمه آن‌ها خطر جدی را روی دروازه تراکتور ایجاد نکرد. در دقیقه ۳۰ و مصدومیت احسان حداد، بازی برای دقایقی متوقف شد و این موضوع سبب شد فشار روی دروازه شاگردان خطیبی کمتر شود و بازی در میانه‌های میدان جریان داشته باشد. در دقیقه ۳۹ و حرکت بازیکنان تراکتور، بابایی فراری را در قلب دفاع حریف انجام داد که میثم جبار پس از تک به تک شدن مهاجم تراکتور با دروازه‌بان، در بیرون محوطه جریمه بابایی را متوقف کرد که داور با کارت قرمز مدافع نیروی هوایی را اخراج کرد. محمد عباس‌زاده پشت این ضربه ایستگاهی قرار گرفت و ضربه زیبای او با واکنش دروازه‌بان راهی کرنر شد. پس از این حمله، نیروی هوایی ۲ تعویض اجباری انجام دهد اما تغییری در روند بازی ایجاد نشد تا تراکتور با پیروزی در این نیمه به رختکن برود. نیمه دوم با این که در بین دو نیمه نریمان‌جهان برای تراکتور به بازی آمد تا این تیم هجومی‌تر شود اما بر خلاف تصور، این نماینده عراق بود که ۱۵ دقیقه ابتدایی را هجومی‌تر آغاز کرد و با حملات جسته و گریخته روی دروازه، سعی در به تساوی کردن بازی داشت اما جدی‌ترین حمله این دقایق توسط ضد حمله تراکتوری‌ها رخ داد. حرکت سرعتی نریمان‌جهان و پاس او به عباس‌زاده، این مهاجم را در فرصت خوبی قرار داد اما شوت عباس‌زاده با واکنش دروازه‌بان حریف برگشت داده شد. در دقیقه ۶۲ و روی کار ترکیبی شریف و همام طارق، نیروی هوایی می‌توانست گل تساوی را به ثمر برساند اما واکنش زیبای اخباری مانع از گل شدن توپ شد. پس از این حمله، رسول خطیبی محمد قادری را به جای اکبر ایمانی به زمین فرستاد. پس از دقیقه ۶۵، باز هم این تراکتوری‌ها بودند که با پایه‌ریزی حملات مختلف سعی در ۲ برابر کردن اختلاف داشتند اما شوت‌های بی‌دقت نریمان‌جهان و تیکدری مانع از این اتفاق شد. در دقیقه ۷۴ باز هم این نیروی هوایی عراق بود که روی دروازه تراکتور خطرساز شد و حتی می‌توانست به گل تساوی برسد اما رزاق‌پور توپ را از روی خط دروازه برگشت داد. با وجود اینکه در ۱۰ دقیقه پایانی فشار روی دروازه تراکتور افزایش پیدا کرده بود و حتی در دقیقه ۸۲ هم نزدیک بود باز هم شریف دروازه تراکتور را باز کند اما شوت این بازیکن از بالای دروازه به بیرون رفت. همچنین خطیبی برای استراحت دادن به بازیکنان اصلی‌اش، عباس‌زاده و بوحمدان را در دقیقه ۸۴ بیرون کشید و فتحی و خرم‌الحسینی را به زمین فرستاد. سرانجام بازی با همان‌ نتیجه یک بر صفر به سود تراکتور خاتمه یافت تا شاگردان خطیبی با ۶ امتیاز در رده دوم جدول رده‌بندی باقی بمانند. نیروی هوایی نیز با ۲ امتیاز موقتا در رده سوم قرار گرفت. ترکیب اولیه تراکتور: محمدرضا اخباری، محمدرضا خانزاده، هادی محمدی، اکبر ایمانی، حمید بوحمدان، پیمان بابایی، مهدی تیکدری، ابوالفضل رزاق پور، محمد عباس زاده، میلاد فخرالدینی و محمد مسلمی پور. ترکیب اولیه نیروی هوایی عراق: فهد طالب، احمد ابراهیم، میثم جبار، ابراهیم بایش، حمادی احمد، همام طارق، احسان حداد، لوی العانی، علی محسن، علی کاظم، مصطفی محمد. انتهای پیام,فوتبال، فوتسال,۳ اردیبهشت ۱۴۰۰ / ۲۱:۲۵,"تيم فوتبال تراكتور,ليگ قهرمانان آسيا ,نیروی هوایی عراق,استانی-ورزشی",شاگردان خطیبی بالاخره بردند/ تثبیت جایگاه دوم تراکتور با غلبه بر نماینده عراق
10,دکتر شکراله سلمان‌زاده اظهار کرد: در پی اجرایی شدن واکسیناسیون عمومی برای گروه‌های پرخطر همزمان با سراسر کشور از فردا شنبه چهارم اردیبهشت‌ماه، بیماران خاص شامل بیماران هموفیلی، تالاسمی و سیکل سل، بیماران دیالیزی و سرطانی در شهرهای آبادان، خرمشهر و شادگان می‌توانند برای دریافت واکسن کرونا با در دست داشتن کارت ملی یا کارت بیماران خاص به مراکز خدمات جامع سلامت تعیین‌شده در این شهرستان‌ها مراجعه کنند. به گزارش ایسنا به نقل از وبدا در آبادان، وی افزود: تمامی واکسن‌های مورد استفاده در این برنامه واکسیناسیون، ایمن و مورد تایید سازمان جهانی بهداشت و وزارت بهداشت و درمان جمهوری اسلامی ایران است و تزریق آن‌ها هیچ گونه عارضه جدی به دنبال ندارد. رئیس دانشکده علوم پزشکی آبادان از شهروندان خواست که به مطالب کذب و شایعات منتشرشده در فضای مجازی در خصوص واکسن کرونا توجه نکنند و خود را در برابر این بیماری واکسینه کنند. محل‌های تزریق واکسن برای گروه‌های پرخطر و بیماران خاص از سوی دانشکده علوم پزشکی آبادان به شرح زیر اعلام شده است: آبادان: مرکز خدمات جامع سلامت رازی واقع در ایستگاه ۱۰ کوی بهار خرمشهر: مرکز خدمات جامع سلامت فردوسی واقع در جنب مرکز بهداشت روبروی سینما نخل شادگان: مرکز خدمات جامع سلامت شماره یک شهری واقع در خیابان امام خمینی (ره)، روبروی اداره مخابرات انتهای پیام,خوزستان,۳ اردیبهشت ۱۴۰۰ / ۲۱:۵۹,"استانی-اجتماعی,اخبار اجتماعی - خوزستان,کروناویروس,همه_باهم_علیه_کرونا,واکسن کرونا",واکسیناسیون بیماران خاص، سرطانی و دیالیزی جنوب غرب خوزستان، از شنبه
11,به گزارش ایسنا، تیم فوتبال تراکتور موفق شد در دیداری از گروه B لیگ قهرمانان آسیا تیم نیروی هوایی عراق را با یک گل شکست بدهد. جعفر خوشرو، کارشناس داوری در گفت‌وگو با ایسنا، درباره قضاوت داور این دیدار اظهار کرد: این بازی از نظر قضاوت دو نیمه متفاوت داشت. گل تراکتور در دقیقه دو گل سالمی بود. در نیمه اول دقت داور بیشتر بود و حضور به موقع در صحنه‌ها داشت و بازیکنان را خوب کنترل کرد. صحنه بحث برانگیز اخراج بازیکن نیرو هوایی بود که داور درست تصمیم گرفت چون آن خطا جلوگیری از موقعیت گل بود. اگر خطا داخل محوطه بود، داور باید پنالتی می‌گرفت و کارت زرد می‌داد. چون خطا پشت محوطه بود، اخراج درست بود. او ادامه داد: کارت‌هایی که داور در نیمه اول داد، درست بود. در دقیقه ۲۷ بازی، داور بین بازیکنان گیر کرد. اشکال داوران آسیایی نحوه جاگیری آن‌ها است. نیمه اول به طور کلی خوب بود ولی  نیمه دوم واقعا متفاوت بود. دقیقه ۵۱ بازیکن مدافع عراق با بی‌پروایی به بازیکن ترکتور زد و داور باید پنالتی می‌گرفت. توپ‌هایی که در محوطه‌ها به دست بازیکنان خورد پنالتی نبود. داور در نتیجه تاثیرگذار بود و نمره خوبی نمی‌گیرد. انتهای پیام,فوتبال، فوتسال,۳ اردیبهشت ۱۴۰۰ / ۲۱:۴۲,"تيم فوتبال تراكتور,ليگ قهرمانان آسيا ,تیم فوتبال نیروهوایی عراق,استانی-ورزشی",کارشناسی داوری دیدار تراکتور - نیروی هوایی
12,به گزارش ایسنا، تراکتور ایران در چهارمین دیدارش در چارچوب رقابت‌های لیگ قهرمانان آسیا به مصاف نیروی هوایی عراق رفت که این دیدار با پیروزی یک بر صفر شاگردان خطیبی به پایان رسید تا نخستین پیروزی تراکتوری‌ها رقم بخورد. با این نتیجه تراکتور ۶ امتیازی شد و جایگاهش در رده دوم جدول رده‌بندی گروه B را مستحکم‌تر کرد. آمار و ارقام این دیدار به شرح زیر است: مالکیت توپ تراکتور: ۴۳.۳% نیروی هوایی: ۵۶.۷% پیروزی در نبردهای رو در رو تراکتور: ۴۳.۴% نیروی هوایی: ۵۳.۶% پیروزی در نبردهای هوایی تراکتور: ۵۰% نیروهوایی: ۵۰% توپ ربایی تراکتور: ۸ نیروی هوایی: ۳ کرنر تراکتور: ۶ نیروهوایی: ۳ پاس تراکتور: ۳۳۰ نیروی هوایی: ۴۳۳ دقت پاس تراکتور: ۷۶.۴% نیروی هوایی: ۷۷.۴% ارسال از جناحین تراکتور: ۱۴ نیروی هوایی: ۱۶ شوت تراکتور: ۱۴ نیروی هوایی: ۱۰ شوت در چارچوب تراکتور: ۵ نیروی هوایی: ۳ تکل تراکتور: ۱۵ نیروی هوایی: ۱۵ دفع توپ تراکتور: ۱۹ نیروی هوایی: ۱۱ خطا تراکتور: ۲۲ نیروی هوایی: ۱۴ انتهای پیام,فوتبال، فوتسال,۳ اردیبهشت ۱۴۰۰ / ۲۱:۵۰,"ليگ قهرمانان آسيا ,تيم فوتبال تراكتور,تیم فوتبال نیروهوایی عراق,استانی-ورزشی",تراکتور – نیروی هوایی از نگاه آمار/ تیم خطیبی توپ و میدان را داد، نتیجه را گرفت
13,به گزارش ایسنا، در آغاز دور برگشت مرحله گروهی لیگ قهرمانان آسیا، پرسپولیس از ساعت ۲۱:۳۰ در ورزشگاه فاتوردا به مصاف تیم گوای هند رفت که نیمه نخست این دیدار با ۲ گل به نفع پرسپولیس تمام شد. شهریار مغانلو در دقیقه ۲۴ و مهدی ترابی در دقیقه ۴۳ (پنالتی) گل‌های پرسپولیس را به ثمر رساندند. موقعیت‌های خطرناک با آغاز بازی، پرسپولیس به تیم برتر میدان تبدیل شد و دو موقعیت نسبتا خطرناک را در دقایق ۱۵ و ۲۰ خلق کرد که ضربات سر شهریار مغانلو و عیسی آل‌کثیر در شرایط نامساعد به بیرون رفت. گل: در دقیقه ۲۴، پاس در عمق مهدی ترابی به داخل محوطه جریمه باعث تک به تک شدن شهریار مغانلو با دروازه‌بان گوا شد که شوت تک ضرب این مهاجم با عبور از میان پاهای دروازه‌بان هندی به گل نخست پرسپولیس تبدیل شد. در دقیقخ ۴۰، روی اشتباه خط دفاعی و دروازه‌بان گوا، آل‌کثیر توپ‌ربایی کرد اما کومار با تکل خشن خود مهاجم پرسپولیس ار سرنگون کرد و داور به نفع پرسپولیس پنالتی گرفت. گل: در دقیقه ۴۳ مهدی ترابی پشت ضربه پنالتی قرار گرفت و با گشودن دروازه گوا، برای دومین بازی متوالی از روی نقطه پنالتی دروازه گوا را گشود. بازی با میدان‌داری پرسپولیس و دفاع مطلق تیم میزبان، در نیمه نخست با دو گل به نفع سرخپوشان تمام شد. ترکیب پرسپولیس: بوژیدار رادوشویچ، سید جلال حسینی، محمد حسین کنعانی‌زادگان، مهدی شیری، علی شجاعی، میلاد سرلک، محمد شریفی، امید عالیشاه، مهدی ترابی، شهریار مغانلو و عیسی آل‌کثیر. ترکیب گوا: ناوین کومار، ایوان گونزالز، لئاندرو دکونا (کارت زرد)، سانسون پریرا، الکساندر روماریو، خامز دوناکی، پرینستون رِبِلو، آمارجیت سینگ، رِدیم تلانگ، ایشان پاندیتا و دِوِندنرا مورگائوکار. انتهای پیام,فوتبال، فوتسال,۳ اردیبهشت ۱۴۰۰ / ۲۲:۱۷,"تيم فوتبال پرسپوليس,اف سی گوا هند,ليگ قهرمانان آسيا ",برتری یک نیمه‌ای پرسپولیس مقابل گوای هند
14,"سومین شب از سلسه برنامه های ""هفت شب بر خوان سعدی"" به مناسبت یادروز استاد سخن سعدی شیرازی و به همت مرکز سعدی شناسی، جمعه سوم اردیبهشت و به شکل مجازی، برگزار و با سخنرانی دکتر نسرین فقیه ملک مرزبان پژوهشگر و مدرس دانشگاه و عضو هیات علمی گروه زبان و ادبیات فارسی در دانشگاه الزهرا، با عنوان "" منظورشناسی سعدی در غزل"" آغاز شد و سپس دکتر سیدمهدی زرقانی استاد زبان و ادبیات فارسی دانشگاه فردوسی مشهد به گونه ها (ژانر) درآثار سعدی پرداخت و با سخنرانی دکتر احمد نحوی استاد زبان و ادبیات فارسی و عضو هیات علمی دانشگاه شیراز پیرامون مقوله شعر و ادب پیش از سعدی در شیراز به پایان رسید. منظورشناسی سعدی در غزل دکتر نسرین فقیه ملک مرزبان پژوهشگر و مدرس دانشگاه و عضو هیات علمی گروه زبان و ادبیات فارسی در دانشگاه الزهرا، به عنوان نخستین سخنران شب سوم، بحث منظور شناسی در غزل سعدی باز کرد، با بیان اینکه در سخن سعدی اثری از فریب و دروغ و مقوله های تصویرگرایی را نمی بینید، گفت: یکی از دلایلی که سعدی زبان عام را می پذیرد همین است که خیلی خوب منظورش را به مخاطب منتقل کند. این پژوهشگر و استاد دانشگاه با این اعتقاد که سعدی منظور حسرتش را با کلماتی بسیار ساده و روان و مولفه هایی بسیار ساده زبانی و هم روی قضایای متمرکز که با قافیه ی جمله مانندی که از دست رفته تفهیم می کند، گفت: سعدی زیاد وعده می دهد، زیاد امر می کند، خیلی از مواقع از وصال می گوید، از ناکامی حرف می زند و جالب اینکه در باب وصال باز این حس را درک می کنند. فقیه ملک مرزبان با بیان اینکه سعدی مولفه های زبانی را اندکی با حوصله تصویرگری و با خیال های عشاق گذشته بازتر می کند، افزود: او فصد ابلاغ منظور و حس را دارد نه قصد بازی با کلمات، سعدی در بستری از مولفه های زبانی ساده، اسم، فعل، حرف و در بستری از قالب های وزنی و موسیقیایی کلماتی که در دوره او جاری و باقی بوده است و امروز هم در میان مردم مورد استفاده قرار می گیرد به بیان منظور می پردازد. آثار سعدی گونه های خاص خود را دارد دکتر سیدمهدی زرقانی؛ استاد زبان و ادبیات فارسی دانشگاه فردوسی مشهد نیز در سخنانی به بررسی تعریف گونه (ژانر) و سپس گونه شناسی آثار سعدی پرداخت و تعریف اولیه ژانر را بر اساس سه گونه ارسطویی دانست و گفت: برای رده بندی در آثار کلاسیک ادبیات ایران باید از سه گونه ارسطویی عبور کنیم چرا که در طبقه بندی آثار کلاسیک ادبی ما نشانه ای از سه گونه ارسطویی نیست اگرچه کلاسیک های ما تا حدودی با رده بندیهای ارسطویی آشنا بوده اند اما بر اساس صفات مختص به خود آثار را رده بندی می کردند که پدیده نام دهی به آثار همچون مجالس، قصیده و غزل نشانی بر این مدعاست. این استاد دانشگاه همچنین در تعریف ژانر یا گونه گفت: ژانر به زبان ساده عبارت است از تعدادی از متن که در یک طبقه قرار می گیرند و از قواعد زبانی یکسانی پیروی می کنند اما ما می توانیم در تعریف خود از ژانر بگوییم که برای تعیین ژانر آثار ما نه فقط به محتوا و نه فقط به فرم بلکه به مجموع ویژگی های محتوایی و فرمی توجه می کنیم. وی در ادامه سبک های مختلف ادبیات کلاسیک ایران همچون غزل و قصیده را نوعی ژانر عنوان و خاطرنشان کرد: این تصور که غزل تنها باید از فرم بیرونی پیروی کند تصور غلطی است چرا که قصیده و غزل برای ما ژانر است نه فقط یک فرم بیرونی، زیرا غزل و قصیده در طول تاریخ خود دارای زیرگونه هایی شده است که این دسته بندی ها هم بر اساس فرم و هم بر اساس محتوا است. زرقانی با بیان این که نمی توان گلستان و بوستان سعدی را در قالب یک ژانر خاص قرار داد گفت: مهمترین ژانر کلاسیک در آثار سعدی گونه حکایت است که به وفور دیده می شود اما این پرسش مطرح می شود که حکایت های خاص گلستان چه ساز و کارهای روتوریکی و استاتیکی داشته اند که به سعدی تشخص داده اند؟متاسفانه علیرغم پژوهش های فراوانی که در حوزه سعدی شناسی انجام گرفته هنوز در زمینه گونه شناسی آثار سعدی انجام نگرفته است و برای این کار باید ابتدا ژانرهای کلاسیکی همچون غزل را به رسمیت بشناسیم. او همچنین ژانر مجالس را یکی دیگر از مهمترین ژانرهای به کار رفته در آثار سعدی در کنار حکایت دانست و گفت: متاسفانه هنوز هم چه در مورد سعدی و چه دیگران ما به دنبال رویکرد فرمی نبودیم و کاری در انی زمینه انجام نگرفته است اگرچه این رویکرد بسیار مهم و حیاتی است زیرا در رویکرد ژانری به این سئوال جواب می دهید که ویژگی های فرمی آن ژانر چیست و این کار نیاز به توصیفات دقیق دارد تا با جزییات دانش ادبی انجام شود و در کارکرد گونه شناسی هوز راه های نرفته زیادی داریم. سعدی بنیانگذار زبان فارسی امروز است دکتر احمد نحوی؛ استاد زبان و ادبیات فارسی و عضو هیات علمی دانشگاه شیراز نیز در سخنانی با عنوان «شعر و ادب پیش از سعدی در شیراز» به بررسی تاریخی زبان فارسی در دوران پیش از ظهور سعدی پرداخت. نحوی با بیان این که یکی از ویژگی های سعدی شهرت او در زمان حیات بوده است گفت: ویژگی دیگر سعدی تاثیر او بر زبان فارسی و ظهور او در منطقه ای است که ادبیات فارسی سابقه درخشانی نداشته است و اگر ادعا کنیم که فارسی امروز زبانی است که سعدی بنیان آن را گذاشته پر بیراه نگفتیم. وی افزود: اگر در خراسان شاعران بزرگی همچون فردوسی، عنصری و فرخی ظهور کردند وقتی به منابع رجوع می کنیم شعرای بزرگی مثل رودکی پیش از آنان وجود داشتند که زمینه را برای ظهور شعرایی مثل فرخی و فردوسی هموار و فراهم کردند اما این موضوع در فارس صدق نمی کند و می بینیم که یک شاعری که بیشترین تاثیر را بر زبان فارسی داشته به یکباره ظهور می کند و این امر در ادبیات فارسی چندان سابقه ای نداشته است. این استاد دانشگاه در ادامه با بررسی تاریخچه تالیف ها و سروده های مولفان و شاعران فارسی زبان در فارس پیش از ظهور سعدی گفت: او نشان می دهد که زبان فارسی در منطقه جنوب ایران که فارس نامیده می شده وضع درخشانی نداشته و غالب مولفان و شاعران این دیار آثار خود را تحت تاثیر بغداد به زبان عربی نوشته و سروده اند و اشعار فارسی موجود نیز اشعار متوسط الحالی هستند و به رغم یکه تازی زبان عربی در دیار فارس و در نبود شعرای نام آشنای فارسی زبان به یک باره سعدی ظهور می کند و این از شگفتی های این استاد سخن است اگرچه پیش از سعدی شخصی همچون شیخ روزبهان بقلی در فارس می زیست و شخص خاصی بوده اما به لحاظ نگارش و زبان فارسی شاعری برجسته محسوب نمی شود. انتهای پیام",فارس,۳ اردیبهشت ۱۴۰۰ / ۲۱:۵۳,"استانی-فرهنگی و هنری,مراسم یادروز سعدی,هفت خوان سعدی,مدیر مرکز سعدی شناسی",سعدی برای مخاطب اهمیت قائل بود
15,علی رخ افروز در حاشیه بازدید از مزارع کلزا در روستای تازه کند شهرستان تبریز، در گفت‌وگو با خبرنگاران، گفت: به همت تعاون روستایی استان، برای اولین بار در سال زراعی جاری قرارداد خرید توافقی دانه روغنی کلزا به میزان ۳۰۰۰ تا ۴۰۰۰ تن بین اتحادیه شرکت‌های تعاونی روستایی تبریز و شرکت طبیعت سبز پارس کهن در قالب کشاورزی قراردادی منعقد شده است. وی ادامه داد: این میزان دانه روغنی کلزا در سال زراعی جاری ۹ درصد بالاتر از نرخ خرید تضمینی دولت خریداری خواهد شد. وی افزود: علاوه بر خرید کلزا به قیمت بالاتر از خرید تضمینی دولت و به منظور حمایت از کشاورزان استان، تسهیلات دیگری در قالب کشاورزی قراردادی در نظر گرفته شده که تامین سرمایه در گردش جهت تهیه نهاده‌های کشاورزی دوره داشت و قبل از برداشت، حداکثر تا ۴۰ درصد بهای محصول در مقاطع حین داشت و قبل از برداشت برای کشاورزان از مزایای مطلوب این طرح است. رخ افروز با بیان این‌که با هماهنگی مدیریت جهاد کشاورزی شهرستان های استان، کلزاکاران استان با مراجعه به مراکز تعیین شده از سوی اتحادیه شرکت‌های تعاونی روستایی تبریز از مزایای این طرح بهره مند می‌شوند، افزود: قیمت خرید تضمینی این محصول به میزان ۵۸ درصدی نسبت به سال گذشته افزایش داشته است. وی گفت: در سال زراعی ۹۸-۹۷ نرخ خرید هر کیلوگرم دانه‌ روغنی ۳۴ هزار و ۳۹۸ ریال و در سال زراعی ۹۸ - ۹۹  نیز ۴۶ هزار و ۶۰۲ ریال تعیین شده بود که این مبلغ در سال زراعی جاری ۱۱ هزار تومان تعیین شده است. انتهای پیام,آذربایجان شرقی,۲ اردیبهشت ۱۴۰۰ / ۲۰:۰۵,"استانی-اقتصادی,کلزا,کشاورزی ,جهاد كشاورزي,کشت کلزا",پیش بینی خرید تضمینی ۳۷۵۰ تن کلزا در آذربایجان شرقی/افزایش ۵۸ درصدی قیمت کلزا
16,به گزارش ایسنا، دکتر علیرضا زالی در این نامه با اشاره به بررسی های میدانی و عدم همکاری برخی دستگاه های ملی مستقر در تهران در رابطه با اجرای طرح تقلیل حضور کارکنان متناسب با مصوبات ستاد ملی و شرایط کرونایی قرمز و نارنجی، خواستار طرح مجدد این موضوع در ستاد ملی مدیریت بیماری کرونا شد تا اجرای این طرح به طور جدی توسط دستگاه های ملی مستقر در تهران عملیاتی شود. بنابر اعلام وبدا، وی خواستار شد تا  در صورت عدم اجرا، برخورد قاطع و ضروری به عمل آید. انتهای پیام,سلامت,۲ اردیبهشت ۱۴۰۰ / ۲۰:۲۷,"ستاد مقابله با کرونا,همه_باهم_علیه_کرونا",لزوم اجرای دقیق طرح تقلیل حضور کارکنان در وضعیت قرمز و نارنجی/عدم همکاری برخی دستگاه های ملی
17,حمید ملانوری، امروز پنجشنبه دوم اردیبهشت در بازدید از اداره کل امور مالیاتی استان خراسان جنوبی افزود: همه‌گیری جهانی ویروس کرونا خیلی از واحدهای صنفی و تولیدی را تحت تاثیر قرار داده لذا درک این شرایط مهم است تا بتوانیم در قالب فهم و درکی مشترک، درآمدها را به گونه‌ای محقق کنیم که نشاط تولید و جامعه از بین نرود. به گزارش ایسنا، وی گفت: درآمدهای مالیاتی استان با اخذ مالیات از بخش‌های مختلف نظیر بنگاه‌ها و واحدهای اقتصادی بزرگ، واحدهای تولیدی، صنعتی، واحدهای کسب و کار صنفی، بازار، کارکنان دولت و شخصیت‌های حقوقی و غیردولتی تامین می‌شود. استاندار خراسان جنوبی بر لزوم توجه به رونق تولید در استان اشاره کرد و افزود: باید طوری برنامه‌ریزی کنیم که بنگاه‌های بزرگ که نقش بسزایی در ایجاد اشتغال، رشد اقتصادی، رونق فضای کسب و کار و تحقق درآمدهای مالیاتی دارند، توسعه پیدا کنند. وی اظهار کرد: در این راستا حضور و فعالیت سرمایه‌گذاران اهلیت‌دار، از داخل یا خارج استان و حتی خارج از کشور بسیار مهم است و البته زمانی این موفقیت شیرین‌تر می‌شود که سرمایه‌گذاری‌ها در استان بر پایه سرمایه‌های  مردم داخل استان صورت گرفته باشد. ملانوری گفت: سال‌هاست منابع درآمدی و بودجه دولت که عمدتا مبتنی بر درآمدهای ناشی از تولید و صادرات نفت بوده، با توجه به دشمنی‌ها و تحریم‌های دشمنان دچار چالش و نوسان شده، از طرفی  دخایر نفتی نیز محدود بوده و رو به پایان است. وی به تاکید مقام معظم رهبری مبنی بر خروج بودجه کشور از اتکای به درآمدهای نفتی اشاره کرد و افزود: بر همین اساس امروز مالیات در کنار منابع درآمدی نفتی یکی از مهمترین منابع درآمدی دولت محسوب می‌شود. استاندار خراسان جنوبی با اشاره به لزوم توجه به سایر ظرفیت‌های درآمدی کشور در کنار درآمدهای نفتی اظهار داشت: سال‌هاست درآمدهای نفتی باعث غفلت برنامه‌ریزان و مدیران حوزه بودجه از سایر ظرفیت‌ها شده است. وی گفت: درآمدهای مالیاتی ضمن مدیریت منابع درآمدی و اعتبارات داخل کشور و کمک به توسعه زیرساخت‌ها، کمک می‌کند نگاه ما از بودجه نفتی صرف خارج و به سایر ظرفیت‌های کشور معطوف شود. استاندار خراسان جنوبی امروز برای خداقوت به مدیرکل و کارکنان امور مالیاتی همچنین اطلاع از روند خدمات‌رسانی و پاسخگویی به ارباب رجوع از اداره کل امور مالیاتی بازدید کرد. معاون توسعه مدیریت و منابع استاندار و جمعی از مدیران کل ستادی استانداری نیز ملانوری را در این بازدید همراهی کردند. انتهای پیام,خراسان جنوبی,۲ اردیبهشت ۱۴۰۰ / ۲۰:۱۵,"استانی-اقتصادی,ماليات,كسب و كار",فضای کسب و کار و شرایط کرونایی در اخذ درآمدهای مالیاتی مورد توجه قرار گیرد
18,به گزارش ایسنا،  رقابت دسته ۸۹ کیلوگرم وزنه برداری قهرمانی آسیا به پایان رسید  و ایران در این وزن صاحب عنوان قهرمانی شد. کیانوش رستمی که برای کسب امتیاز جهت گرفتن سهمیه المپیک تلاش می کرد، رکورد ۱۶۷ یک ضرب، ۲۰۶دوضرب  و مجموع ۳۷۳ کیلوگرم را ثبت کرد و قهرمان آسیا شد و مدال نقره یک ضرب و دوضرب را هم گرفت اما نتوانست حداکثر امتیاز لازم را برای المپیک بدست آورد و با 973 امتیاز این رقابتها، شانسش برای المپیکی شدن کم شد. اگر او رکوردهای بهتری ثبت می‌کرد، می توانست امتیازات بیشتری را برای المپیک جمع آوری کند. علی میری دیگر نماینده ایران با رکورد ۱۶۵ یک ضرب، ۱۹۸ دوضرب و مجموع ۳۶۳ کیلوگرم در رده پنجم آسیا قرار گرفت. محمد حسین برخواه سرمربی تیم ملی علی میری و علی جباری و اکبر خورشیدی مربیان تیم ملی کیانوش رستمی را هدایت کردند. * عملکرد وزنه برداران ایران  به شرح زیر است: حرکت یک ضرب کیانوش رستمی که به دنبال رسیدن به رکورد مجموع بالا جهت کسب امتیاز بیشتر برای گرفتن سهمیه المپیک است باید در یک ضرب و دوضرب رکورد خوبی بزند. رستمی در حرکت اول یک ضرب، ۱۶۷ کیلوگرم را مهار کرد. در حرکت دوم به عنوان آخرین وزنه بردار روی تخته آمد پشت وزنه  ۱۷۶ کیلوگرم قرار گرفت که وزنه را از دست داد و سه چراغ قرمز دریافت کرد. او در حرکت سوم، دوباره پشت وزنه ۱۷۶ کیلوگرم  ایستاد اما دوباره وزنه را انداخت و به نقره یک ضرب رسید. و کارش برای رسیدن به رکورد مجموع بالا سخت شد. علی میری در اولین حرکت یک ضرب، وزنه ۱۶۰ کیلوگرم را بالای سر برد. او  در دومین حرکت، پشت وزنه ۱۶۵ قرار گرفت که این وزنه را انداخت. میری برای حرکت آخر خود دوباره باید وزنه ۱۶۵ کیلوگرم را مهار می کرد که توانست موفق شود و وزنه را بالای سر برد. او در یک ضرب چهارم شد. حرکت دوضرب رستمی در اولین حرکت دوضرب ۲۰۶ کیلوگرم را بالای سر برد و داوران به او چراغ سفید دادند اما هیات ژوری وزنه را قبول نکرد و به رستمی چراغ قرمز  داد. او در دومین حرکت دوضرب وزنه ۲۰۶ کیلوگرم را به درستی مهار کرد و این در حالی بود که رستمی چهره چندان سرحالی نداشت. رستمی در آخرین حرکت مسابقات، پشت وزنه ۲۱۶ کیلوگرم قرار گرفت اما این وزنه را انداخت.  او در مجموع با ۳۷۳ کیلوگرم قهرمان آسیا شد. میری در اولین حرکت وزنه ۱۹۸ کیلوگرم را با موفقیت بالای سر برد. برخواه سرمربی تیم ملی برای حرکت دوم میری وزنه ۲۰۴ کیلوگرم را انتخاب کرد اما شاگردش وزنه را انداخت و از ناحیه پا نیز احساس ناراحتی کرد. میری در حالی همچنان احساس ناراحتی در پا داشت پشت وزنه ۲۰۵ کیلوگرم قرار گرفت اما  این وزنه را هم انداخت و لنگ، لنگان صحنه مسابقه را از دست داد. او مدال دوضرب  و مجموع را از دست داد. مدال آوران دسته ۸۹ کیلوگرم: ۱- کیانوش رستمی با رکورد ۱۶۷ یک ضرب، ۲۰۶ دوضرب  و مجموع  ۳۷۳ کیلوگرم (طلای مجموع  و نقره یک ضرب و دوضرب) ۲-آدیلتولای از قزاقستان با رکورد ۱۶۹ یک ضرب، ۲۰۳ دوضرب و مجموع ۳۷۲کیلوگرم (طلای یک ضرب ، نقره مجموع  و برنز دوضرب) ۳- ظفرجانف از ازبکستان با رکورد ۱۶۶ یک ضرب، ۲۰۲ دوضرب  و مجموع ۳۶۸ کیلوگرم ( برنز یک ضرب  و مجموع) ۴-دونگ جو از کره جنوبی  با رکورد ۱۶۰ یک ضرب، ۲۰۷ دوضرب  و مجموع ۳۶۷ کیلوگرم(طلای  دوضرب) انتهای پیام,سایر ورزش‌ها,۲ اردیبهشت ۱۴۰۰ / ۲۰:۱۸,"المپیک ۲۰۲۰ توکیو,وزنه‌برداري,تیم ملی وزنه‌برداری ایران,كيانوش رستمي",قهرمانی رستمی در آسیا با چهره‌ای ناراحت/ شانس کیانوش برای المپیک کم شد
19,مصطفی کبیری، مدیر اخبار باشگاه خبرنگاران جوان در گفت‌وگو با ایسنا، درباره زنده‌یاد اشکان منصوری، خبرنگار سینمایی که تجربه بازیگری نیز داشته است، اظهار کرد: او یکی از خبرنگاران خوب و بااخلاق  باشگاه خبرنگاران بود؛ این حرف را از روی تعارف نمی‌زنم و تمام همکاران اشکان این موضوع را تایید می‌کنند که او یکی از خبرنگاران با اخلاق مجموعه بود. او علاوه بر خبرنگاری به هنر نیز علاقه زیادی داشت و کاش می‌شد از ظرفیت‌های او بیشتر استفاده کرد. او گفت: در این ماه‌های اخیر حال خوبی نداشت و به شدت وزن کم کرده بود، اما هیچ وقت گله نمی‌کرد و این در حالی است که وقتی با هم صحبت می‌کردیم، کاملا مشخص بود که درد دارد و اذیت می‌شود. او حدود 40 روز بستری بود و یک مدتی را در شیراز بستری بود و حدودا یک ماه هم در بیمارستان میلاد تهران بستری شده بود. در این مدت به دلیل شرایط کرونایینمی‌توانستیم از او عیادت کنیم و بیشتر تلفنی در ارتباط بودیم. خیلی دلم سوخت که این کرونای لعنتی تنها بودن اشکان را بیشتر کرد. حالا هم که قرار است به تصمیم خانواده‌اش در شیراز به خاک شپرده شود، از سر زدن به مزار او هم او محروم شده‌ایم. امیدواریم در این ماه رمضان، روح اشکان شاد و آرام باشد. اشکان منصوری - بازیگر و خبرنگار سینما - براثر بیماری در ۴۰ سالگی از دنیا رفت و برای خاکسپاری به زادگاهش منتقل می‌شود. منصوری فارغ‌التحصیل رشته بازیگری بود و علاوه بر فعالیت رسانه‌ای در حوزه سینما چند سالی بود که به طور حرفه‌ای وارد عرصه بازیگری شده بود. او در ماه‌های اخیر دچار عارضه کلیوی شد و قرار بود عمل جراحی داشته باشد، اما روز پنجشنبه (دوم اردیبهشت‌ماه) براثر مشکلات ناشی از همان بیماری از دنیا رفت. طبق اعلام همکاران او، پیکر این بازیگر و خبرنگار، فردا صبح جمعه سوم اردیبهشت از بیمارستان میلاد تهران به بهشت زهرا منتقل می‌شود و شنبه چهارم اردیبهشت در شهرستان جهرم استان فارس به خاک سپرده خواهد شد. منصوری در چند سال گذشته بازی در فیلم‌های «هزار پا»، «دینامیت»، «جشن دلتنگی»، «تگزاس ۲»، «محرمانه»، و سریال‌های «رقص روی شیشه» و «دادگان» را تجربه کرده بود. انتهای پیام,رسانه,۲ اردیبهشت ۱۴۰۰ / ۲۰:۲۴,اشکان منصوری درگذشت,کرونای لعنتی اشکان منصوری را تنهاتر کرد!
20,"به گزارش ایسنا به نقل از مخابرات منطقه خوزستان، بی‌شک سامانه پاسخگویی مرکز اطلاعات ۱۱۸ نیز به همان اندازه مهم بوده است و نبود این سامانه شاید باعث مختل شدن زندگی مردم در امر ارتباطات می‌شد. سامانه پاسخگویی اطلاعات ۱۱۸ در سال ۱۳۳۷ با نام اطلاعات ۰۸ راه‌اندازی شد و از ۴۶ سال پیش به نام شماره فعلی تغییر پیدا کرد. سامانه پاسخگویی اطلاعات ۱۱۸ در طول ۶۲ سال پیش، چهار بار دستخوش تغییراتی شد. در ابتدای کار این شبکه، اطلاعات به صورت سنتی و از طریق لیست، ثبت می‌شد و در سال ۱۳۳۷ به سیستم گردونه با ظرفیت ۵۰ هزار شماره تلفن تغییر پیدا کرد که برای به روز کردن اطلاعات در این روش، بیش از یک ماه طول می‌کشید. کند بودن این روش، سبب طولانی شدن زمان انتظار مخاطبان می‌شد. با روی آوردن مردم به تکنولوژی تلفن و نیاز به افزایش سرعت خدمات‌رسانی، باعث تغییر سیستم کار این مرکز به میکرو فیلم شد. توسعه و گسترش شبکه تلفن و افزایش تعداد مخاطبان در طول سالیان، نیاز بیش از پیش و سریعتر خدمات‌رسانی شد که از سال ۱۳۷۱ سیستم میکرو فیلم جای خود را به سیستم کامپیوتری ۱۱۸ داد که تاکنون پا برجا است. علی‌رغم قدیمی بودن، غبار کهنگی روی آن نتوانسته است از اهمیت آن بکاهد و شهروندان به عنوان یک سامانه قابل اطمینان که اطلاعات مفید و کاملی دارد به آن مراجعه می کنند و شاید بتوان آن را به عنوان ""نماد مخابرات در شعار ارتباطی فراگیر"" قلمداد کرد. ثبت بیش از ۶ میلیون تماس سامانه ۱۱۸ خوزستان در سال ۹۹ به گفته مدیر مخابرات منطقه خوزستان در سال ۹۹  اپراتورهای مرکز اطلاعات ۱۱۸ مخابرات خوزستان ۶ میلیون و ۲۰۰ هزار تماس ثبت‌شده دارند. رحیم فلاح‌زاده با تشریح وضعیت پاسخگویی در مرکز اطلاعات ۱۱۸ اظهار کرد: سامانه اطلاعات ۱۱۸ به صورت ماهانه و میانگین در سال گذشته بیش از ۵۱۷ هزار و ۵۰۰ تماس ثبت‌شده دارد که می‌تواند به عنوان نماد ارتباطی فراگیر با  تمام مشتریان مخابراتی باشد. مدیر مخابرات منطقه خوزستان با اشاره به تعداد پاسخگویی‌های ثبت‌شده در سامانه ۱۱۸ در سال گذشته گفت: تعداد ۵۷ نفر از همکاران در این سامانه به صورت شبانه‌روزی پاسخگوی شهروندان خوزستانی هستند. وی در خصوص ثبت شماره تلفن مشاغل در مرکز ۱۱۸ افزود: دارندگان مشاغل می‌توانند با مدارک و مستندات قانونی خود، بسته به نوع کسب و کار مانند پروانه فعالیت، جواز کسب با ذکر نام و دارای اعتبار اتحادیه و با مراجعه به امور مشترکین مخابرات محل خود نسبت به ثبت تلفن خود در سامانه پاسخگویی ۱۱۸ اقدام کنند. فلاح‌زاده گفت: سامانه ۲۰۲۰ همچنین به عنوان مرکز فروش، پاسخگویی و پشتیبانی سرویس‌های پر سرعت باند پهن دیتای خانگی مخابرات خوزستان است که به صورت شبانه‌روزی و متمرکز آماده پاسخگویی به مشتریان و متقاضیان است که هدف از متمرکز شدن این سامانه سرعت بخشیدن به فرایند پشتیبانی و فروش سرویس‌های اینترنت از قبیل Adsl، Vdsl و Ftth  بر بستر تلفن ثابت است. وی با بیان اینکه مشترکان می‌توانند در صورت خرابی سرویس اینترنت خانگی به صورت مکانیزه توسط این سامانه، خرابی را ثبت کنند تا در کوتاه ترین زمان ممکن توسط کارشناسان مربوطه اقدام به رفع خرابی کنند، تصریح کرد: در سال گذشته ۳۲ نفر از کارشناسان این سامانه به بیش از ۷ میلیون و ۴۰۰ هزار تماس در بحث مجموع پشتتیبانی و فروش خدمات  به مشتریان پاسخگویی کرده‌اند. مدیر مخابرات منطقه خوزستان افزود: با توجه به شرایط پیش‌آمده و دستور ستاد کرونا در استان و شرکت مخابرات ایران به منطور حفظ سلامتی کارکنان و پیشگیری از آلوده شدن آنان به دلیل شرایط کاری در یک فضای بسته، با فراهم کردن زیر ساخت‌های شبکه ارتباطی لازم، بیش از ۸۰ درصد از این اپراتورها به صورت دورکاری انجام وظیفه و به شهروندان خوزستانی پاسخگویی می‌کنند. وی با بیان این که ۱۱۸ ویترین مخابرات است، تصریح کرد: کلیه کارشناسان، آموزش لازم برای  نحوه پاسخگویی به مخاطبان کسب کرده‌اند و به منظور ارائه خدمات مطلوب به شهروندان کلیه مکالمات آنان رصد و پایش می‌شود. فلاح‌زاده در پایان اظهار امیدواری کرد که مشترکان به منظور حفظ سلامتی و جلوگیری از شیوع و قطع زنجیره ویروس کرونا، از مراجعه حضوری جدا خودداری کنند و خدمات مورد نیاز خود را به صورت غیر حضوری از دیگر درگاه‌های مخابراتی از قبیل ۹۹۹۰، ۲۰۰۰، ۲۰۲۰، ۲۰۱۱۷، ۲۰۱۰، کد ستاره ۲۰۲۰ مربع (از تلفن  همراه)، برنامه همراه من و مخابرات من و... دریافت کنند. انتهای پیام",خوزستان,۲ اردیبهشت ۱۴۰۰ / ۲۰:۲۹,"استانی-اقتصادی,اخبار اقتصادی - خوزستان,مخابرات",ثبت بیش از ۶ میلیون تماس سامانه ۱۱۸ خوزستان
21,"به گزارش ایسنا، به نقل از خبرگزاری اسپوتنیک، یک مقام دولت جو بایدن، رئیس‌جمهوری آمریکا چهارشنبه به خبرنگاران گفت: تایید می‌کنم که تمامی ۴۰ کشوری که نامشان چند هفته پیش طی اطلاعیه‌ای منتشر شد، در این نشست رهبران برای گفت‌وگو درباره تغییرات آب و هوایی شرکت می‌کنند. وزارت خارجه آمریکا اعلام کرد، ایالات متحده این نشست  را نقطه آغازی برای تشکیل ائتلاف جهانی آب و هوایی و فرصتی برای مذاکرات با کشورهای کلیدی در این رابطه می‌داند. در اطلاعیه وزارت خارجه آمریکا آمده است: این نشست نقطه عطفی مهم در مسیر کنفرانس تغییر آب و هوایی سازمان ملل متحد است که نوامبر امسال در گلاسکو برگزار می‌شود و به منظور افزایش فرصت‌ها برای نتایج معنادار در زمینه اقدام جهانی اقلیمی در گلاسکو برنامه‌ریزی شده است. به دلیل مشکلات فنی ، هیچ نشست رسمی دو جانبه‌ای در این اجلاس برگزار نخواهد شد. دلیل دیگر برای جلوگیری از جلسات دوجانبه اختلاف زمان بین کشورها است. آمریکا  متعهد به قطع انتشار گازهای گلخانه‌ای شده است. انتظار می رود کاخ سفید کاهش ۵۰ درصدی انتشار گازهای گلخانه‌ای تا سال ۲۰۳۰ را اعلام کند. مقامات دولت از تأیید رسمی آن خودداری کرده‌اند ، اما روزنامه واشنگتن پست روز سه شنبه فاش کرد که بایدن روز پنجشنبه تعهد خود را برای این هدف اعلام خواهد کرد. این مرحله امکان دو برابر شدن کاهش انتشار گازهای گلخانه‌ای را که در اصل در توافق نامه آب و هوای پاریس آمده است ، فراهم می کند. کارشناسان آمریکایی پیشنهاد کرده‌اند که ایالات متحده گام های تعیین کننده‌ای در زمینه تغییرات اقلیمی بردارد تا به تعهدات قبلی خود عمل کند و عدم پیشرفت در دولت ترامپ را جبران کند. ولادیمیر پوتین ، رئیس جمهور روسیه گفته است که در این اجلاس شرکت خواهد کرد و رویکردهای کشورش در مورد تغییرات اقلیمی را توضیح خواهد داد. پوتین روز چهارشنبه در سخنرانی خود در مجمع فدرال بر تعهد روسیه برای توسعه رویکردهای جدید در تولید انرژی و انطباق اقتصاد با چالش‌های تغییرات اقلیمی تأکید کرد. دولت بایدن همچنین شادمانی خود را از اینکه شی جینپینگ، دعوت برای شرکت در این نشست را پذیرفته اعلام کرد . یکی از مقامات به خبرنگاران گفت: ما امیدواریم که رئیس جمهور شی به جلسه بیاید و در مورد اقدامات چین بیشتر توضیح دهد. واشنگتن و پکن در مورد تغییر آب و هوا موضع مشترک دارند. هر دو کشور این را یک بحران می دانند ، هر دو کشور اقدام در دهه ۲۰۲۰ را یک نیاز می‌بینند. دولت چین روز چهارشنبه تأیید کرد که شی در اجلاس سخنرانی خواهد کرد. هوآ چونینگ، سخنگوی وزارت امور خارجه چین گفت: به دعوت رئیس جمهور آمریکا جو بایدن ، شی جینپینگ رئیس جمهور چین در قالب یک کنفرانس ویدیویی در اجلاس اقلیم شرکت خواهد کرد و در آنجا سخنرانی خواهد کرد."" توافق نامه آب و هوایی پاریس ، که در کنوانسیون چارچوب سازمان ملل متحد درباره تغییرات آب و هوایی در سال ۲۰۱۵ منعقد شده است ، شامل هدف بلند مدت محدود کردن متوسط ​​افزایش جهانی دما به ۲ درجه سانتیگراد است. دولت ترامپ ۲۰۱۷ اعلام کرد که ایالات متحده ، یکی از بازیگران اصلی ، را از توافق خارج خواهد کرد ، اما مجبور شد تا سال ۲۰۱۹ صبر کند تا به طور رسمی این کار را انجام دهد. بایدن در اولین روز حضور خود در کاخ سفید اعلام کرد که ایالات متحده به این توافق خواهد پیوست و در ماه فوریه رسماً بازگشت. انتهای پیام",فرامنطقه ای,۲ اردیبهشت ۱۴۰۰ / ۱۱:۰۴,"تغییرات آب‌وهوایی,جو بایدن",بایدن میزبان نشست تغییرات اقلیمی با حضور ۴۰ تن از رهبران جهان
22,به گزارش ایسنا، ولودیمیر زلنسکی، رئیس‌جمهوری اوکراین با امضای حکمی تصمیم شورای دفاع و امنیت ملی کشورش در تحریم ۹۳ اوکراینی و دو شرکت روس را صادر کرد. براساس حکم ریاست جمهوری، این محدودیت ها به مدت سه سال اعمال می‌شوند. انتهای پیام,فرامنطقه ای,۲ اردیبهشت ۱۴۰۰ / ۱۲:۲۸,"اوكراين,روسيه,ولودیمیر زلنسکی",زلنسکی ۹۳ اوکراینی و ۲ شرکت روس را تحریم کرد
23,به گزارش ایسنا، بنابراعلام روابط‌ عمومی ایرانسل، اولین دوره پیش‌شتاب‌دهی در شتاب‌دهندۀ کهکشان، واقع در مرکز نوآوری ایرانسل، با حضور هشت تیم استارتاپی و با تمرکز بر «آموزش‌های کاربردی»، «ارزش‌آفرینی» و «رویکرد لین استارتاپ» برگزار شد. اولین دوره پیش‌شتاب‌دهی، پس از برگزاری دو دوره نوآوردگاه در مرکز نوآوری ایرانسل و انتخاب تیم‌های برتر، در طول سه ماه برگزار شد تا تیم‌های منتخب، طی این دوره از آموزش‌های مرکز نوآوری ایرانسل بهره‌مند شوند. در اولین دوره پیش‌شتاب‌دهی، تیم‌ها در ماه اول، با کلیات مفاهیم نوآوری و نوپای ناب، شناخت پرسونا و تعریف مسأله از دیدگاه تفکر طراحی آشنا شدند. تمرین‌های ذهنی تعریف شده، شرکت در جلسه‌ها و کارگاه‌ها، ارائه گزارش و در نهایت ارائه بوم ارزش پیشنهادی، از دست‌آوردهای ماه اول دوره پیش‌شتاب‌دهی بوده است. در ماه دوم، تیم‌ها با حضور در کارگاه‌های بوم مدل کسب‌وکار، موفق شدند تا همگام با پیاده‌سازی ایده در بوم، فعالیت خود را در آموزش‌ها و کارگاه‌های منسجم ادامه دهند. در ماه سوم نیز کلیاتی در موضوع تفکر مالی و مسائل حقوقی استارت‌آپی برای کامل‌تر شدن نگرش تیم‌ها از تمام ابعاد کسب‌وکار به آن‌ها ارائه شد. با پایان اولین دوره پیش‌شتاب‌دهی، مرحله اعتبارسنجی هشت تیم استارتاپی که در زمینه‌های آموزش الکترونیک، اینترنت اشیاء، سلامت دیجیتال، خدمات سبک زندگی دیجیتال و VoD فعالیت دارند، در روز چهارشنبه اول اردیبهشت ۱۴۰۰ برگزار شد و تیم‌هایی که امتیاز لازم را کسب کنند، به دورۀ شش ماهه شتاب‌دهی در شتاب‌دهنده کهکشان مرکز نوآوری ایرانسل راه پیدا می‌کنند. نخستین نوآوردگاه مرکز نوآوری ایرانسل، از ۱۶ تا ۱۸ آبان ماه ۱۳۹۹، با حضور دکتر بیژن عباسی‌آرند مدیرعامل ایرانسل و با شرکت ۱۰ تیم استارتاپی برگزار شده بود. دومین نوآوردگاه مرکز نوآوری ایرانسل نیز از ۲۰ تا ۲۲ آذرماه ۱۳۹۹، توسط مجموعۀ «ایرانسل‌لبز (Irancell Labs)» در «شتاب‌دهندۀ کهکشان» مرکز نوآوری ایرانسل، واقع در «ایستگاه نوآوری شریف»، برگزار شده و ۱۲ تیم استارتاپیِ شرکت‌کننده که پس از ثبت‌نام، در ارزیابی اولیه پذیرفته شده بودند، در آن حضور داشتند. مرکز نوآوری ایرانسل، در قالب مجموعۀ «ایرانسل لبز (Irancell Labs)» و با هدف فرصت‌آفرینی در زمینۀ فناوری‌های برتر، به منظور خلق ارزش، رفاه انسان‌ها و توسعۀ سبک زندگی دیجیتال تشکیل شده است. مجموعۀ ایرانسل لبز، از سال ۹۸، با هدف تعمیق ارتباط ایرانسل با جامعۀ دانشگاهی و کمک به مراکز علمی، استارتاپ‌ها و شرکت‌های فناور و با مأموریت انجام فعالیت‌های تحقیق و توسعه، نوآوری و تجاری‌سازی در زمینۀ شبکۀ ارتباطات و فناوری اطلاعات و کسب‌وکارهای پیرامونی با کمک مراکز علمی و پژوهشی داخل و خارج از کشور، اعم از دانشگاه‌ها، شرکت‌های دانش‌بنیان، استارتاپ‌ها و شرکت‌های فناور، با هدف تأمین نیازمندی‌های بازار ICT تأسیس شده است. چشم‌انداز این مجموعه، پیشگام بودن در توسعۀ منابع انسانی و زیرساخت‌های تحقیقاتی اقتصاد دانش‌بنیان در حوزۀ ارتباطات و فناوری اطلاعات و دستیابی به جایگاه برترین شرکت ملی در زمینۀ خلق محصولات و خدمات این حوزه است و «بخش تحقیق و توسعه»، «مرکز نوآوری ایرانسل» و «آکادمی ایرانسل»، از جمله بخش‌های اصلی آن هستند. ایرانسل، اولین و بزرگترین اپراتور دیجیتال ایران، با راه‌اندازی مرکز نوآوری، در پی حرکت در مسیر گسترش خدمات متنوع و توسعۀ سبک زندگی دیجیتال و خلق آینده‌ای همگام با تحولات دنیای دیجیتال است تا با بهره‌گیری از فناوری‌های برتر در حوزه‌های مختلف، خلق ارزش کند. تیم‌های استارتاپی می‌توانند برای اطلاعات بیشتر و مطالعۀ زمینه‌های مورد حمایت، به بخش «مرکز نوآوری ایرانسل» در وب‌سایت ایرانسل لبز به نشانی labs.irancell.ir  مراجعه کنند. انتهای رپرتاژ آگهی,خبر بازار,۲ اردیبهشت ۱۴۰۰ / ۱۱:۴۹,"ايرانسل,وب‌سایت ایرانسل لبز,شرکت استارتاپی",پایان اولین دوره پیش‌شتاب‌دهی در شتاب‌دهندۀ کهکشان
24,"به گزارش ایسنا به نقل از ۱۰تی‌وی، در راستای انگیره بخشی به دانشجویانی که به تازگی فارغ‌التحصیل شده‌اند، قرار است ""جان لجند"" ( John Legend) خواننده، ترانه‌سرا و بازیگر آمریکایی برای سخنرانی در جشن فارغ‌التحصیلی مقطع کارشناسی دانشگاه دوک سخنرانی کند. این مراسم به صورت حضوری در فضای باز یک استادیوم برگزار می‌شود و طبق اعلام دانشگاه دوک، یک مدرک افتخاری نیز به جان لجند اعطا خواهد شد. جان لجند که برنده جایزه‌های بزرگی چون گرمی، گلدن گلوب و اسکار شده، در روزهای پیش از برگزاری این جشن، یک ویدئو برای دانشجویان دانشگاه دوک تهیه کرد و در آن اعلام کرد که در جشن فارغ‌التحصیلی، کنار آنها خواهد بود. ""وینسنت پرایس"" رئیس دانشگاه دوک گفت: من می‌دانم که نمونه افرادی چون جان لجند، الهام بخش فارغ‌التحصیلان ما خواهد بود. من مشتاقانه منتظرم که در تاریخ ۲ مه یعنی روز برگزاری جشن، از این خواننده استقبال کنم. از نکات جالب توجه این مراسم این است که قرار است لجند به چهار نفر که کارهای بزرگی برای جامعه انجام داده‌اند، مدرک افتخاری اعطا کند. این افراد در زمینه مقابله با خشونت خانگی، پیشرفت تاریخ آفریقایی- آمریکایی، حفاظت از محیط زیست و دفاع از حقوق شهروندی فعالیت‌ داشته‌اند. ""دوک""، اولین دانشگاه منطقه است که برنامه‌های خود برای فارغ‌التحصیلی دانشجویان در دوران کرونا را به صورت خواهد کرد. در این مراسم، دانشجویان مقطع کارشناسی که به طور منظم در برنامه نظارت آزمایشی بر کووید-۱۹ شرکت کرده‌اند، حضور خواهند یافت. اما به دلیل شرایط کرونایی، خانواده‌های دانشجویان امکان حضور ندارند. دانشجویان فارغ‌التحصیل شده این مراسم با رعایت فاصله‌گذاری اجتماعی و با ماسک کنار هم خواهند بود. همچنین این مراسم برای افرادی که امکان حضور نداشتند، به صورت آنلاین برگزار خواهد شد. انتهای پیام",صنفی، فرهنگی,۲ اردیبهشت ۱۴۰۰ / ۱۵:۰۷,"دانشگاه‌های جهان,جشن فارغ‌التحصیلی",سخنرانی یک سلبریتی در جشن فارغ‌التحصیلی دانشجویان آمریکایی
25,به گزارش ایسنا، به نقل از سایت الخبر الیمنی، گروه صلح عربی شامل طیف گسترده‌ای از چهره‌های دیپلماتیک و سیاسی یمن به ریاست علی ناصر محمد، رئیس جمهور پیشین یمن، طرح صلح هفت بندی را برای آتش بس در یمن ارائه کرد. این طرح که علی ناصر محمد، رئیس جمهور پیشین و ابوبکر القربی، وزیر خارجه اسبق یمن ارائه کردند، شامل بندهای زیر است: - متوقف کردن جنگ و آغاز گفتگوی جدی میان طرف‌های مختلف یمنی تحت نظارت بین المللی - جرم‌انگاری استفاده از سلاح در حل و فصل اختلافات - ایجاد یک دولت فدرال از دو منطقه -بازسازی یمن و نهادهای مدنی، نظامی و امنیتی آن - اعلام دولت وحدت ملی و اینکه تنها یک دولت مالک ثروت‌های نفتی و منابع استراتژیک کشور باقی بماند. علی ناصر بر توقف فوری جنگ و برقراری آتش بس برای مدت ۹۰ روز تحت نظارت یک کمیته نظامی و بین المللی که کشورهای منطقه در آن شرکت دارند تاکید کرد که به دنبال آن گفتگوی ملی جامعی به منظور ایجاد صلح و تحقق وحدت مردم یمن در کل قلمرو ملی این کشور برگزار می‌شود. اگرچه به دلیل حجم طرح‌های شکست خورده اخیر درباره یمن ممکن است این طرح نیز موفق نباشد، اما آنچه که طرح یاد شده را متمایز می‌سازد این است که این بار توسط شخصیت‌های یمنی ارائه شده است. انتهای پیام,آسیا،خاورمیانه,۲ اردیبهشت ۱۴۰۰ / ۱۳:۰۰,یمن,طرح صلح هفت بندی برای توقف جنگ در یمن
26,"احمد موقری در نشست ستاد پیشگیری از جرایم و تخلفات انتخاباتی، اظهار کرد: انتخابات راه و رسم و مبنای عملی شدن شعار ""نقش مردم در تعیین سرنوشت نظام سیاسی و حاکمیت"" است و بر همین اساس نیز موضوع پاسداری و صیانت از آن اهمیت بسیار بالایی دارد. وی با بیان این‌که موضوع انتخابات با وجود دشمنان جمهوری اسلامی همیشه مورد توجه نهادهای بین المللی است، افزود: دشمنان نظام همواره به دنبال نقطه ضعفی هستند تا از آن علیه نظام جمهوری اسلامی و ایجاد هجمه علیه انتخابات استفاده کنند. وی ادامه داد: با توجه به این‌که یکی از وظایف اصلی نهادهای دولتی و عمومی، جلب مشارکت حداکثری مردم در انتخابات است، مجموعه قوه قضائیه نیز در کنار صیانت و حفظ سلامت انتخابات بر آن تاکید دارد. موقری بیان کرد: در راستای آزادی اجتماعی و اطمینان خاطر رای دهندگان، لازم است تا برای پاکسازی محیط و فضای انتخاباتی اقداماتی انجام شود و از هرگونه عمل مخاطره آمیزی که آزادی و سلامت انتخابات را زیر سوال می‌برد، جلوگیری کرد، این موضوع یکی از اولویت‌های اساسی قوه قضائیه است که در راستای تحقق آن، ستاد پیشگیری از جرایم و تخلفات انتخاباتی تشکیل شده است. وی با بیان این‌که بر اساس تجربه سال‌های گذشته نگرانی‌هایی در خصوص سواستفاده از امکانات دولتی و نهادهای عمومی به خصوص در بحث انتخابات شورای شهر وجود دارد، اضافه کرد: ضرورتی  است تا مدیران حراست دستگاه‌های دولتی و عمومی با توجه به تجربیات دوره‌های گذشته، اقدامات لازم را برای پیشگیری از وقوع جرایم و تخلفات انتخاباتی در مجموعه خود به عمل آورند. وی تاکید کرد: هدف قانونگذار از تشکیل شوراهای اسلامی، توسعه شهرها و روستاها است اما برخی اقدامات از جمله دخالت در عزل و نصب‌ها خلاف  این قائده بوده که متاسفانه در دوره‌های گذشته شاهد آن بودیم. سرپرست معاونت اجتماعی و پیشگیری از وقوع جرم دادگستری کل آذربایجان شرقی با بیان این‌که قانون در هر حالتی فصل الخطاب بوده و باید رعایت شود، ادامه داد: صیانت و حفاظت از آزادی و سلامت انتخابات و امانت داری و حفاظت از آرای مردمی جزو اولویت‌های دستگاه قضایی است. وی ادامه داد: با هرگونه سواستفاده از اموال عمومی و بیت المال و سواستفاده از مقام و موقعیت اجتماعی و جایگاه دولتی علیه یا له کاندیداها، تخریب وجهه نامزدها در فضاهای عمومی و اجتماعی، تخریب وجهه نظام و دستاوردهای نظام به منظور تبلیغات، سواستفاده از اقوام و فرق و مذاهب در راستای اهداف انتخاباتی و ایجاد بی نظمی و تخریب ستادها و صندوق‌های انتخاباتی قاطعانه برخورد خواهد شد. وی با بیان این‌که طبق قانون، برای هرگونه استفاده از امکانات و اموال دولتی و حتی دخالت مراجع دولتی در انتخابات، مجازات حبس تعیین شده است، تصریح کرد: برای آغاز فعالیت‌های تبلیغاتی زودهنگام در انتخابات ریاست جمهوری، انجام هرگونه فعالیت انتخاباتی کارمندان دولت در ساعات اداری و سواستفاده از امکانات و اموال دولتی وزارت خانه‌ها و موسسات وابسته به دولت و نهادهای عمومی از یک تا شش ماه حبس تعیین شده است. موقری ادامه داد: با توجه به این‌که شهرداری از منظر نهادهای نظارتی، مردم و کاندیداها در معرض اتهام و تهمت بوده و هر گونه اقدام از طرف اعضای شورای فعلی داوطلب انتخابات و کارمندان شهرداری که برای حضور در انتخابات داوطلب شده‌اند ممکن است یک شائبه انتخاباتی داشته باشد، عملکرد شهرداری را زیرسوال خواهد برد. وی خاطرنشان کرد: توصیه می‌شود تا اعضای شورای فعلی که داوطلب شرکت در انتخابات هستند و کارمندان شهرداری داوطلب انتخابات از هرگونه اقدام که شائبه تبلیغات انتخاباتی داشته و بیانگر سواستفاده از امکانات شهرداری در راستای تبلیغات است، پرهیز کنند. وی خاطرنشان کرد: دستگاه قضایی تلاش دارد تا در حد تذکر با تخلفات برخورد کند اما در صورتی که تذکرات مورد توجه قرار نگیرد و شاهد سواستفاده از امکانات شهرداری و دولتی و استفاده ابزاری از وظایف شهرداری باشیم، قطعا با تشکیل پرونده قضایی بر اساس قانون قاطعانه برخورد خواهیم کرد. سرپرست معاونت اجتماعی و پیشگیری از وقوع جرم دادگستری کل آذربایجان شرقی هم‌چنین با اشاره به ظرفیت‌های سیستم جامع اطلاعات مردمی به نشانی (www.sajam.scpd.ir) در راستای پیشگیری از وقوع جرایم و رسیدگی سریع و قاطع به تخلفات و جرایم، بیان کرد: سامانه سجام در کنار ستاد پیشگیری از وقوع جرایم انتخاباتی بوده و آماده دریافت هرگونه تخلفات و جرایم انتخاباتی است و مردم می‌توانند تخلفات انتخاباتی را از طریق این سامانه اعلام کنند. انتهای پیام",آذربایجان شرقی,۲ اردیبهشت ۱۴۰۰ / ۲۰:۰۴,"انتخابات ۱۴۰۰,استانی-سیاسی, انتخابات,دادگستري",داوطلبان انتخابات شوراها از هرگونه اقدامات شائبه برانگیز انتخاباتی پرهیز کنند
27,«دادخدا سالاری» با اشاره به بخشنامه ابلاغی ریاست قوه قضائیه در خصوص تشکیل ستاد پیشگیری و رسیدگی به جرائم انتخاباتی، افزود:  ضرورت دارد همه دستگاه های نظارتی برای صیانت از آراء مردم پیش بینی های لازم را انجام دهند. این مقام ارشد قضایی در استان کرمان، بخشنامه ابلاغی را پیام صریح ریاست قوه قضائیه برای متولیان امر دانست و گفت: آیت الله رییسی  هوشمندانه و با درک حضور حداکثری مردم بدنه نظارتی دستگاه را به اجرای وظایف ذاتی خود الزام کرده است. سالاری در ادامه تمامی احزاب و گروه های سیاسی را دعوت به رعایت اخلاق انتخاباتی کرد و گفت: اگر خدایی ناکرده بداخلاقی های انتخاباتی واجد وصف مجرمانه باشد دستگاه قضا بدون توجه به خط و جناح منسوب، برخورد قاطع و بازدارنده ای را در دستور کار قرار می دهد. وی افزود: قضات ویژه انتخابات بایستی پایش دقیقی پیرامون جرائم انتخاباتی انجام دهند و نباید کوچکترین تحرکی که به امنیت روانی جامعه در مقوله انتخابات خدشه وارد می کند از نگاهشان دور بماند. گفتنی است دادستان عمومی و انقلاب مرکز استان کرمان «محمدعلی سلیمانی» معاون فضای مجازی و حقوق عامه دادسرای کرمان  را بعنوان قاضی ویژه رسیدگی به جرائم انتخابات ۱۴۰۰در مرکز  استان کرمان تعیین کرده است. انتهای پیام,کرمان,۲ اردیبهشت ۱۴۰۰ / ۱۸:۲۳,"انتخابات ۱۴۰۰,استانی-اجتماعی,اخبار اجتماعی - کرمان",دستگاه قضا بدون اغماض  با جرائم و تخلفات انتخاباتی برخورد می کند
28,به گزارش ایسنا دکتر علی ابرازه در سفر به سبزوار با حضوردر پایگاه های واکسیناسیون در مراکز آموزش درمانی واسعی و امداد سبزوار از نزدیک روند تزریق واکسن را مشاهده و از اقدامات انجام شده قدردانی و نحوه ارائه خدمات را مثبت ارزیابی کرد. وی در سفری دیگر به استان سمنان با حضور در مرکز خدمات جامع سلامت چراغیان شهرستان دامغان نحوه اجرای برنامه واکسیناسیون را بررسی و ضمن ابراز خرسندی و خشنودی از میزان پیشرفت واکسیناسیون کرونا دراین شهرستان گفت: در بین دانشگاه های علوم پزشکی سراسر کشور، در دانشگاه علوم پزشکی استان سمنان استقبال خوبی از انجام واکسیناسیون صورت پذیرفته است. مشاور ویژه وزیر بهداشت در امر واکسیناسیون کووید۱۹ ضمن گفت وگو با کارکنان مرکز خدمات جامع سلامت چراغیان شهرستان دامغان اظهارکرد: اغلب کادر بهداشتی و درمانی این شهرستان نیز همچون سایر مناطق تحت پوشش این دانشگاه، داوطلبانه از طرح واکسیناسیون علیه کووید ۱۹ استقبال کردند و امیدواریم یک بار دیگر به مدد الهی و با کمک مردم فهیم این طرح با موفقیت اجرا و نتایج مورد نظر حاصل شود. وی در ادامه سفر خود به مناطق تحت پوشش دانشگاه به اتفاق دکتر دانائی - رییس دانشگاه علوم پزشکی استان سمنان - از نحوه اجرای طرح واکسیناسیون علیه بیماری کووید۱۹ در مرکز خدمات جامع سلامت حضرت رقیه شهرستان سمنان نیز بازدید کرد. دکتر ابرازه از میزان سرعت و دقت در فرآیند تلقیح واکسن کرونا تحویلی در این دانشگاه ابراز خرسندی کرد و گفت: طبق آمار در بین دانشگاه های علوم پزشکی سراسر کشور، این دانشگاه از اولین و شاخص ترین دانشگاه ها در زمینه دقت، سرعت عمل و رعایت شاخص های ایمن سازی در تزریق واکسن کرونا به ویژه نوع آسترازنکا بوده است. ناظر ویژه وزیر بهداشت در امر واکسیناسیون کووید۱۹ ضمن قدردانی از ریاست دانشگاه، معاون و مدیران بهداشتی دانشگاه علوم پزشکی استان سمنان اظهارکرد: انجام واکسیناسیون در این دانشگاه دقیقا بر اساس دستورالعمل های ابلاغی و با توجه به گروه های هدف تعیین شده صورت گرفته است و امیدواریم با تولید و افزایش واردات واکسن اولویت های بعدی نیز واکسینه شوند. وی افزود: اولویت اول شامل کارکنان بهداشت و درمان، جانبازان، پاکبانان و کارکنان آرامستان ها بود که واکسینه شدند و اولویت دوم سالمندان عزیز و بیماران صعب العلاج هستند که با توجه به رده سنی واکسینه خواهند شد. دانشگاه علوم پزشکی سمنان حدود ۷۰۰۰ دوز واکسن دریافت کرده است در ادامه این سفر دکتر نوید دانائی - رییس دانشگاه علوم پزشکی استان سمنان - اظهارکرد: طبق سند ملی و با توجه به تعداد افرادی که در گروه های پرخطر قرار گرفتند، واکسن در اختیار این دانشگاه قرار گرفت و تا به این لحظه حدود ۷۰۰۰ دوز واکسن در پارت های مختلف دریافت شده که ان شاءالله تا اوایل هفته آینده واکسیناسیون آخرین پارت از واکسن های ارسالی به اتمام می رسد. رییس دانشگاه علوم پزشکی استان سمنان ادامه داد: تزریق واکسن برای افراد در گروه های پرخطر، باعث حفاظت از این افراد، کاهش میزان ابتلا و قطع زنجیره ابتلا می شود تا در نهایت با تولید واکسن داخلی و واردات بیشتر واکسن سایر گروه ها نیز واکسینه شوند. مردم باید همچنان پروتکل‌های بهداشتی را به دقت و کامل رعایت کنند گفتنی است در ادامه سفر، ابرازه از کلینیک غربالگری بیماری های واگیر (مرکز منتخب غربالگری بیماری کرونا) ۱۷ شهریور سمنان نیز بازدید و ضمن قدردانی از زحمات همکاران و گفتگو با پزشک و پرسنل کشیک، میزان مراجعات و نحوه ارائه خدمات در این مرکز را مورد بررسی و ارزیابی قرار داد. مشاور ویژه وزیر بهداشت ضمن اشاره به موج چهارم بیماری کرونا ویروس و افزایش مراجعان مشکوک و با علائم کرونا به مراکز منتخب کووید ۱۹ تحت پوشش دانشگاه اظهار کرد: استان در حال حاضر در وضعیت افزایش آمار ابتلای کرونا قرار دارد و مردم باید همچنان پروتکل‌های بهداشتی را به دقت و کامل رعایت کنند، از همه هموطنان می خواهیم تا با رعایت تمام دستورالعمل های بهداشتی در کنترل این بیماری سهیم باشند. به گزارش وبدا وی در ادامه با ابراز رضایت از روند ارائه خدمات در مناطق تحت پوشش این دانشگاه، از زحمات شبانه روزی رییس، معاونین، مدیران و مدافعان سلامت این دانشگاه قدردانی کرد. انتهای پیام,سلامت,۲ اردیبهشت ۱۴۰۰ / ۱۸:۲۳,"وزارت بهداشت,همه_باهم_علیه_کرونا,کروناویروس",هموطنان با رعایت دستورالعمل‌های بهداشتی در کنترل کرونا سهیم باشند
29,خلیل فعله‌گری در اولین جلسه کارگروه بررسی‌ اقتصادی بیمه محصولات کشاورزی استان اظهار کرد که در اثر افت شدید دما به دفعات متعدد طی فروردین ماه سالجاری و بر اساس برآوردهای صورت گرفته، در اثر وقوع سرمازدگی بالغ بر ۵ هزار و ۶۰۰ میلیارد ریال به باغات و مزارع استان خسارت وارد شده است. وی افزود که کاهش نزولات آسمانی طی سال زراعی جاری و توزیع زمانی و مکانی نامناسب بارش‌ها و ادامه این شرایط طی روزهای آینده موجبات وقوع خشکسالی و کاهش چشمگیر تولیدات بخش کشاورزی را رقم خواهد زد. معاون برنامه ریزی و امور اقتصادی سازمان جهاد کشاورزی کردستان تصریح کرد که بیمه محصولات کشاورزی در چنین شرایطی از جمله راهکارهای موثر در تبدیل مدیریت بحران به مدیریت ریسک و بازسازی و بازتوانی مجدد عرصه های کشاورزی خواهد بود. سلیمان حیدری، مدیر صندوق بیمه محصولات کشاورزی کردستان نیز در این جلسه عنوان کرد که صندوق بیمه در حال ارزیابی و پایش مزارع و باغات خسارت دیده از سرمازدگی و تحت پوشش بیمه در سطح استان است. وی ادامه داد که پس از تشکیل پرونده و تایید خسارت وارده غرامت ها متناسب با نوع بیمه نامه مربوطه پرداخت خواهد شد. مدیر صندوق بیمه محصولات کشاورزی کردستان ادامه داد که کلیه غرامت های سال زراعی ۹۹_۹۸ به حساب بیمه گذاران خسارت دیده واریز شده است. وی در پایان با بیان اینکه بیمه گری زراعت پاییزه و باغ در سال زراعی جاری به اتمام رسیده، یادآور شد که  بیمه زراعت بهاره، دام، طیور و شیلات کماکان در حال انجام است و کشاورزان و بهره برداران بخش کشاورزی می توانند با مراجعه به دفاتر کارگزاری بیمه در شهرستانهای تابعه نسبت به بیمه نمودن واحد تولیدی خویش اقدام نمایند . انتهای پیام,کردستان,۲ اردیبهشت ۱۴۰۰ / ۱۸:۲۴,"استانی-اقتصادی,خسارت کشاورزی,منطقه کردستان,جهاد كشاورزي",خسارت ۵۶۰۰ میلیاردی سرما به باغات و مزارع کردستان
30,پیمان نامدار در ستاد مقابله با کرونای استان قزوین که امروز پنج‌شنبه ۲ اردیبهشت در محوطه استانداری قزوین برگزار شد، اظهار کرد:  روند بیماران مشکوک تنفسی ویزیت شده توسط پزشک در واحدهای تحت پوشش معاونت‌های بهداشتی دانشگاه علوم پزشکی قزوین که از ابتدای فروردین یک رشد ۲ برابری داشت در هفته آخر فروردین به وضعیت ثابتی رسیده است به گونه‌ای که در هفته سوم فروردین ۹۷۳۲ بیمار ویزیت شده سرپایی داشتیم و این رقم در هفته چهارم به ۱۰ هزار و ۳۱۸ بیمار رسید. وی ادامه داد: در حال حاضر در پنج روز اخیر ۷۶۶۸ بیمار به صورت سرپایی مراجعه کردند که اگر آمار ۲ روز پایانی هفته به آن افزوده شود آمار استان در حدود ۱۰ هزار بیمار ثبات پیدا خواهد کرد و می‌توانیم اعلام کنیم که رشد بیماران سرپایی ثابت شده است و روند نزولی دیده نمی‌شود. رئیس دانشگاه علوم پزشکی قزوین خاطرنشان کرد: به طور میانگین پروتکل‌های بهداشتی و محدودیت‌های هوشمند ۹۰ درصد رعایت شده است و همراهی مردم و دستگاه‌های اجرایی باعث شد این امر اتفاق بیفتد و قطعاً نتایج آن را در هفته‌های آینده مشاهده خواهیم کرد. وی افزود: در فروردین ۱۴۰۰ تعداد ۲۷۷۳ بیمار در بیمارستان‌های استان بستری شدند که از آمار آبان ماه که ۲۵۸۴ بیمار بستری شده بودند فراتر رفته است و فروردین سیاه‌ترین ماه ۱۴ ماه گذشته برای ما بوده است. نامدار بیان کرد: در آبان ۲۵۹ فوتی تست مثبت کرونا داشتیم در فروردین۱۴۰۰ تعداد تعداد ۱۳۸ بیمار فوت کردند، البته این نکته نیز وجود دارد که بیماران در هفته دوم فروردین مراجعه کردند و قطعاً آمار فوتی در اردیبهشت مشخص خواهد شد همان‌گونه که در این روزها بر تعداد بیماران بدحال افزوده شده است. نکته مهم دیگر این است از ۱۴۵۰ فوتی کرونا ۱۱۵۷ فوتی استان بالای ۶۰ سال سن داشتند که امیدواریم با طرح واکسیناسیون این شرایط تغییر کند. وی اعلام کرد: تعداد فوت‌شدگان در هفته گذشته رشد بالایی داشت و از شنبه تا پنج شنبه هفته جاری ۵۹ فوتی در استان به ثبت رسید که امیدواریم با تلاش همگانی و تلاش کادر درمان این رقم را کاهش دهیم. رئیس دانشگاه علوم پزشکی قزوین تصریح کرد: کاهش وضعیت بیماری در استان به تعداد مراجعات و تعداد تست‌های مثبت روزانه بازمی‌گردد، امروز پنج شنبه ۲ اردیبهشت درصد مثبت تست‌های پی سی آر  ۳۹ درصد و درصد مثبت تست‌های سریع ۱۸ درصد بود در حالی که در هفته گذشته ۴۳ درصد تست‌ها مثبت بودند. مجموع تست‌ها به ۲۰۰ هزار تست رسیده است و تلاش می‌کنیم حداکثر پاسخ‌دهی تست‌ها به ۴۸ ساعت برسد. وی با بیان اینکه با توجه به افزایش تعداد بیماران روند بیماران بدحال رو به افزایش است، تشریح کرد: در حال حاضر ۴۷ بیمار بدحال وصل به ونتیلاتور داریم که نگران‌کننده است در مورد بیماران بستری باید بگوییم که طی یک هفته گذشته بستری‌های ما غیر از یک روز که ۱۹۰ بستری داشتیم در دیگر روزها حدود ۱۳۰ بیمار بستری شدند؛ در آبان روزانه ۸۰ بستری داشتیم و اکنون با ترخیص بیشتر، بیماران را پذیرش می‎کنیم. ۱۳۲ تخت از CCU کاسته و به تخت‌های ICU تبدیل کردیم ولی هنوز ۱۰ نفر منتظر ICU هستند. آغاز فاز دوم واکسیناسیون کرونا با رسیدن سینوفارم نامدار گفت: اگر واکسن سینوفارم به دست ما برسد فاز دوم واکسیناسیون را آغاز خواهیم کرد؛ یک نکته را می‌گویم که تنویر افکار عمومی با اصحاب رسانه است. دمای نگهداری واکسن آسترازنیکا بین ۲ تا هشت درجه است و قابلیت حمل به روستاها و مناطق دورافتاده را دارد اما دیگر واکسن‌ها به منفی ۸۰ درجه سرما نیاز دارند و حمل این واکسن با خودروهای مخصوص کار دشواری  است هرچند ممکن است این اتفاق بیفتد ولی امکان دارد واکسن کیفیت خود را از دست بدهد. وی افزود: دومین نکته مهم این است که بسیاری از واکسن‌های دنیا به اندازه واکسن آسترانزیکا ارزیابی نشده است، اعتماد ما به سیستم کشور است. هر واکسنی که برای کشورهای مختلف دنیا اجازه تزریق از جانب سازمان بهداشت جهانی داده شود واکسن مطمئنی است و عوارض برای همه داروها وجود دارد. در ۴۰۰۰ تزریق این واکسن هیچ عارضه مهمی در استان نداشتیم. هر روزی که تزریق واکسن به تأخیر می‌افتد افرادی را از دست می‌دهیم و موتاسیون‌هایی نیز اتفاق می‌افتد؛ هر کسی که معتقد است این واکسن خوب نیست و می‌خواهد منتظر واکسن دیگر بماند باید به این فکر کند اگر بیماری به سراغش بیاید خطرات بیشتری خواهد داشت اگر خطر لخته شدن خون در یک واکسن یک در یک میلیون باشد با ابتلا به بیماری ۱۶ درصد احتمال لخته وجود دارد. مردم فریب دلالان واکسن را نخورند جلال رحمانی معاون بهداشتی دانشگاه علوم پزشکی قزوین در این ستاد در خصوص واکسیناسیون کرونا اظهار کرد: تا روز گذشته ۱۱ هزا رو ۳۰۴ واکسن تزریق کردیم که از این تعداد ۱۰هزار و ۲۷۸ واکسن نوبت اول و ۲۱۱۶ دوز نوبت دوم بودند و امروز نیز ۸۰۰ تزریق انجام خواهد شد. وی ادامه داد: امروز فاز دوم واکسن تخصیص داده خواهد شد که احتمال می‌رود حدود ۳۰۰۰ واکسن به استان تخصیص داده شود و احتمال ۹۰ درصد تا پایان هفته واکسیناسیون گروه درمان به اتمام خواهد رسید، کادر گروه بهداشت نیز اگر تا پایان هفته آینده واکسن نزنند باید منتظر فاز دوم باشند. معاون بهداشتی دانشگاه علوم پزشکی قزوین خاطرنشان کرد: با همکاری هلال احمر و دستگاه‌های اجرایی چهار مرکز واکسیناسیون پیش‌بینی شده است؛ هیچ سامانه و سایتی برای ثبت سامانه سیب وجود ندارد که مردم در آن ثبت نام کنند و موارد عنوان شده در شبکه‌های مجازی کلاهبرداری است. وی تصریح کرد: از جمعیت یک میلیون و ۳۰۰ هزار نفری استان یک میلیون و ۲۶۰ هزار نفر در سامانه سیب ثبت شدند و ۴۰ هزار نفر جمعیت سیار است که اغلب آنان در طرح‌ها ثبت‌نام شدند و اینگونه می‌توانیم بگوییم که تمامی مردم استان در سامانه سیب ثبت‌نام شدند و مشکلی نداریم. موقع فراخوان واکسن فقط ثبت واکسن در سامانه انجام خواهد و ثبت‌نام نخواهیم داشت بنابراین مردم به هیچ مکانی مراجعه نکنند. رحمانی در پایان اشاره کرد: ۷۶۶۰ واحد واکسن آسترانزینکا وارد استان کردیم و تا دیروز ۴۶۰۰ واحد تزریق شده و ۸۰۰ واحد نیز امروز تزریق خواهد شد؛ هر واکسنی واکنشی دارد طبق اعلام سازنده، واکسن آسترانزینکا در ۶۵ درصد از دریافت‌کنندگان تا ۷۲ ساعت تب، سرگیجه و بی‌حالی دارد که این امری طبیعی و واکنش مثبت است. انتهای پیام,قزوین,۲ اردیبهشت ۱۴۰۰ / ۱۸:۲۱,"استانی-اجتماعی,همه_باهم_علیه_کرونا,واکسن کرونا",رشد صعودی بیماران سرپایی در قزوین متوقف شد
31,شریعتیار، معاون اجتماعی و پیشگیری از جرم دادسرای عمومی و انقلاب مشهد، امروز در این مراسم بیان کرد: برای متهمین چهارشنبه آخر سال به‌ جای اینکه پرونده قضایی تشکیل شود و مجازات تعیین کنیم، یک پروسه فرهنگی اجتماعی در نظر گرفتیم و به دنبال آگاهی بخشی و اجتماعی کردن آن‌ها بودیم. این قدم خیلی بزرگی است که به نفع جامعه برداشته شد و نتایج خوبی نیز به همراه داشته زیرا طی سال‌های اخیر این رفتارها فروکش کرده است. هدف ما کار فرهنگی است تا برخورد قضایی. وی ادامه داد: این افراد متهمین حوادث چهارشنبه‌سوری هستند که گریم شدند تا افراد به وضوح ببینیند این رفتار پرخطر ممکن است چه حوادثی را در پی داشته باشد. هدف این کار فرهنگ‌سازی است که دیگرانی که مطلع نیستند و آگاهی ندارند، متوجه شوند که چهارشنبه آخر سال چه پیامدهایی دارد. معاون اجتماعی و پیشگیری از جرم دادسرای عمومی و انقلاب مشهد با بیان اینکه مردم در چهارشنبه آخر سال نقاطی را انتخاب می‌کنند و در آن نقطه آتش روشن می‌کنند یا نارنجک می‌اندازند، بیان کرد: ما حرف مردمی که خانه‌هایشان در همان نزدیکی است را نشنیده‌ام. امروز به سراغ مردمی که مثلا به دیوار منزل آن‌ها یا در نزدیکی منازلشان نارنجک خورده، آمدیم تا حرف‌های این گروه را بشنویم و اطلاع‌رسانی کنیم. وی عنوان کرد: بیشترین تجمع‌ها در چهارشنبه آخر سال در مشهد در منطقه هاشمیه رخ داد و از سال ۹۶ که متهمان به صورت نمادین خیابان هاشمیه را جارو ز دند، همانجا به مردم قول دادیم که با پیگیری‌های مداوم بر این باوریم که حتما در هاشمیه چنین مسائلی رخ نخواهد داد. البته همین اتفاق نیز رخ داد و با وجود اطلاع‌رسانی و آگاهی‌بخشی‌هایی که در این زمینه صورت گرفت، تمام این موارد موجب شد که از سال ۹۶ چهارشنبه‌های آخر سال به صورت آرام‌تری برگزار شود و اگر از مردم نیز سوال بپرسید قطعا این موضوع را تائید می‌کنند. شریعت‌یار گفت: ما به منظور پیشگیری برنامه‌های متعددی برای آگاهی‌رسانی داشتیم اما متاسفانه به دلیل کرونا برخی از کلاس‌هایی که در نظر گرفته بودیم، در حال حاضر برگزار نمی‌شود ولی قبل از کرونا یکسری کلاس‌های توجیهی آموزشی برگزار شد و افرادی که در چهارشنبه آخر سال رفتار پرخطر داشتند را به بیمارستان، بخش سوانح و سوختگی برده‌ایم و پزشک‌ها برای آن‌ها توضیح دادند که چه اتفاقی برای آسیب دیدگان چهارشنبه سوری افتاده است. وی افزود: افرادی که دو سال گذشته در چهارشنبه سوری دستگیر شدند، پیش ما آمدند. یکسری کلاس‌ها برای آنان برگزار شد و یا اینکه آن‌ها را گریم سوختگی می‌کردیم و در سطح شهر اطلاع رسانی می‌کردند. متهمینی که چهارشنبه قبل سال دستگیر شدند تا چهارشنبه سال آینده در خدمت معاونت پیشگیری هستند تا با آن‌ها نیز رفتارهای اجتماعی، فرهنگی و... در جهت پیشگیری و آگاهی‌سازی انجام شود. در ادامه مراسم دستگیرشدگان حوادث چهارشنبه‌سوری با گریم‌های مختلف و... در شهر چرخانده شدند و به مناطقی از شهر رفتند که حوادث چهارشنبه‌سوری در آنجا رخ داده بود تا صحبت اهالی محل را بشنوند. یکی از ساکنین مناطقی که در آنجا رفتارهای پرخطر چهارشنبه‌سوری انجام شده بود، گفت: ما چند سالی است اینجا زندگی می‌کنیم و هر سال چهارشنبه سوری اینجا شلوغ می‌شود. ما با شادی جوان‌ها مخالف نیستیم ولی این چه شادی‌ است که بخواهد حق الناس مردم و اهالی ضایع شود. من بیماری دارم. در این منطقه افراد جانباز و شیمیایی می‌شناسم. سه سال پیش اینجا خیلی شلوغ بود اما سال گذشته سروصداها خیلی کمتر شده بود. وی ادامه داد: مستاجر ما فرزند کوچک دارد. گفتند نارنجکی که به دیوار منزل‌شان برخورد کرده، به قدری شدت داشته که مهتابی داخل منزل به پائین افتاده است. این زن و مرد از ترس آن شب مریض شدند. این افراد بهتر است اگر می‌خواهند شادی کنند، حداقل از مناطق مسکونی خارج شوند. حالا اگر یک ساعت تجمع باشد، باز هم قابل تحمل است. آن شب تا اذان صبح منطقه ما شلوغ بود. خانواده‌ها چرا فرزندان خود را توجیه نمی‌کنند؟ حیف است که فرزندی که برای او زحمت کشیده شده، با دست قطع شده و چهره آسیب دیده به خانه بازگردد. یکی دیگر از ساکنین این منطقه گفت: واقعیت این است که اگر ما مکانی را برای چهارشنبه سوری مشخص کنیم، این جوان‌ها به جای اینکه به دیوار آسیب بزنند، به صورت دیگری این رفتار را انجام می‌دادند. افرادی که نارنجک می‌زنند، اگر خانواده خودشان هم درون آن منزل باشند آیا بازهم چنین کاری می‌کنند؟ خانمی از ساکنین آن منطقه بیان کرد: سال ۹۷ واقعا وحشتناک بود و حدود یک سال مریضی‌ام طول کشید. حدود ساعت ۲۰.۳۰ تنها بودم. عده‌ای با مواد منفجره شیشه را شکستند. بوی دود بدی در منزل پیچیده بود. من حالم خیلی بد شد و به خانه دخترم رفتم. تا دو روز بوی باروت و دود در خانه ما بود. امسال حدود ساعت ۱.۳۰ شب نارنجک انداختند که تمام شیشه‌ها لرزید و دزدگیر تمام خودروها صدا کرد. هر کدام از این افراد که این کار را انجام دادند، واقعا مدیون ما هستند چون واقعا دلمان شکست و نفرین‌شان کردیم. خانم مسن دیگری گفت همسر من جانباز است. سال ۹۷ خیلی وحشتناک بود و من مریض شدم. آن سال از ساعت ۲۰.۳۰ تا یک بامداد ترقه پرتاب کردند. البته امسال این وضعیت بهتر شده بود. ذخیری، مسئول آموزش مرکز اورژانس بیمارستانی و مدیریت حوادث دانشگاه علوم پزشکی مشهد، نیز در ادامه مراسم بیان کرد: خانواده‌ها بایستی بر رفتار فرزندشان در این شرایط نظارت داشته باشند. در حال حاضر بیش از یک سال است که کشور ما درگیر کرونا ویروس بوده و ظرفیت بیمارستان‌ها اشباع است. در اسفند امسال این حوادث به مثابه‌ معضل دیگری در کنار کرونا شناخته شد که یک فشار مضاعفی بر ما ایجاد کرد. علی‌رغم اینکه پرستارهای ما واقعا خسته شده بودند، انتظار داشتیم در اسفند ۹۹ به خاطر شرایط کرونا، برخی وضعیت را درک و با ما همراهی می‌کردند. اینجا جانبازان زندگی می‌کنند و در ۸سال دفاع مقدس دین خود را به این مملکت ادا کردند و قرار نیست یک میدان جنگ دیگر برای این افراد به وجود آوریم. وی ادامه داد: ممکن است در این خانه‌ها سالمندانی باشند که مشکلات قلبی داشته باشد و دچار ایست قلبی تنفسی شوند. اگر بخواهیم  سال ۹۸ را با سال ۹۹ مقایسه کنیم، در سال ۹۸ تعداد مصدومان حوادث ۱۴۶۸ نفر بوده اما این رقم در سال ۹۹ افزایش یافته و به ۱۸۹۴ نفر رسیده است. در سال ۹۸ آسیب‌های چشمی ۵۱۲ نفر بوده که در سال گذشته این تعداد به ۵۲۷ نفر رسیده است. در سال ۹۸ تعداد قطع عضو ۱۹۱ نفر بود که در سال ۹۹ این تعداد به ۱۳۱ نفر رسید. همچنین در سال ۹۸ صدمات سوختگی متوسط تا شدید ۳۱۸ نفر بوده‌اند که در سال ۹۹ این آمار به ۵۴۶ نفر افزایش یافت. ذخیری گفت: هنگامی که سوختگی رخ می‌دهد تا بیمار به اورژانس برسد، بایستی خونسردی اطرافیان حفظ شود. در این مواقع لازم است زیورآلات از بدن خارج شود. همچنین فردی که دچار سوختگی شده  نباید بدود چون این کار سوختگی و حریق را بیشتر می‌کند. بهتر است با پتوی خیس تا رسیدن اورژانس حریق خاموش شود. سوختگی جزو درمان‌های مشکل و بسیار هزینه بر است. علاوه بر این بیشتر سوختگی‌ها در قسمت سر و صورت اتفاق می‌افتد و اعمال جراحی زیبایی و پلاستیک بسیار گران است و ممکن است این افراد باز هم دچارسوختگی‌های درجه ۲ تا ۳ و ۴ بشوند و کلا از کار افتاده بشوند. انتهای پیام,خراسان رضوی,۲ اردیبهشت ۱۴۰۰ / ۱۸:۳۳,"استانی-اجتماعی,چهارشنبه سوري,دادگستري خراسان رضوي",گرداندن دستگیرشدگان حوادث چهارشنبه‌سوری در مشهد با هدف آگاهی‌بخشی اجتماعی
32,به گزارش ایسنا و به نقل از باشگاه فولاد خوزستان، یوسو سسما مربی تیم فولاد خوزستان در کنفرانس خبری پیش از دیدار تیمش برابر النصر عربستان، گفت: ما دور رفت مسابقات را طی کردیم و فردا دور برگشت شروع می‌شود. هدف ما این بود که تا پیش از این دیدار شانس صعود داشته باشیم و اکنون هم این شانس را در اختیار داریم. سه مسابقه سخت دیگر در پیش است و به همان اندازه که برای ما سخت است، برای حریفان ما نیز مشکل خواهد بود. مربی تیم فولاد افزود: بازی فردا از اهمیت خاصی برخوردار است و ما در بازی قبلی دیدیم که آن‌ها تیم خیلی خوبی بودند. آن‌ها با تمام بازیکنان باکیفیت و سرمربی با کلاس جهانی نتوانستند مارا شکست بدهند. فردا بازیکنانمان طبق معمول منسجم، منظم و با انگیزه فراوان به میدان می‌روند. با توجه به اینکه بعضی از بازیکنان ما در مدت کم تعداد زیادی بازی انجام داده‌اند و خسته هستند، تغییراتی در ترکیب خود خواهیم داشت، بسته بودن پنجره نقل و انتقالات کار مارا سخت کرده است. وی افزود: مهم این است که هر بازیکنی در زمین حاضر شود با تمام قدرت و انگیزه خواهد آمد تا توانایی‌های خود را نشان بدهد و این را مطمئن هستم. ما قدم به قدم به جلو می‌رویم و با مشورت کادرفنی و مربی بدنساز این تصمیم را گرفتیم که تغییراتی در بازی فردا بدهیم و این را نیاز تیم خود دانستیم. مربی فولاد در انتها گفت: برای بازی‌های بعد قبل از همان دیدار تصمیم می‌گیریم و باید شرایط ریکاوری و فشار روانی و جسمی بازیکنان و داده‌های جی‌پس اس را دوباره بررسی کنیم و تصمیم درستی بگیریم. انتهای پیام,فوتبال، فوتسال,۲ اردیبهشت ۱۴۰۰ / ۱۸:۳۶,"یوسو سسما,تيم فوتبال فولاد خوزستان,ليگ برتر فوتبال ایران,استانی-ورزشی",یوسو سسما: دیدار فولاد و النصر برای هر دو تیم سخت است
33,منوچهر حبیبی در ستاد مقابله با کرونای استان قزوین که امروز پنج‌شنبه ۲ اردیبهشت در محوطه استانداری برگزار شد، اظهار کرد: رنگ کشور قرمز شده است استان قزوین نیز در وضعیت قرمز کرونایی قرار دارد؛ هفته سختی را پشت سر گذاشتیم و مردم و کسبه به زحمت افتادند و همراهی لازم را داشتند و این همراهی و صبوری نتیجه داد و اکنون روند کرونا ثابت شده است. وی ادامه داد: کرونا از غفلت ما سوء استفاده می‌کند و اگر کوچک‌ترین بی‌احتیاطی داشته باشیم ضربه خواهیم خورد؛ روند بیماری توسط دانشگاه علوم پزشکی در حال ارزیابی است و با اعمال محدودیت‌ها تلاش می‌کنیم تا سیر ابتلا به کرونا نزولی شود. جانشین ستاد مقابله با کرونای استان قزوین خاطرنشان کرد: بستری ۷۰۰ بیمار در بیمارستان‌ها و آمار بیماران بدحال به یک‌باره نزولی نخواهد شد و باید به گونه‌ای مدیریت کنیم که از این آمار کاسته شود. وی عنوان کرد: هفته گذشته مقرر شد تصمیمات جلسات ستاد کرونا در پنجشنبه آخر هر هفته گرفته شود؛ هفته آینده ادارات استان با یک سوم کارکنان فعالیت خود را ادامه خواهند داد و دو سوم باقی‌مانده نیز به‌صورت دورکاری فعالیت خواهند کرد. حبیبی تصریح کرد: با توجه به مراجعات مکرر در هفته گذشته تصمیم گرفتیم برای بانک‌های استان محدودیت اعمال کنیم؛ در هفته آینده نیز بانک‌ها با ۵۰ درصد ظرفیت فعالیت خواهند کرد، بانک‌ها باید طوری برنامه‌ریزی کنند که تجمع نداشته باشند و با مشاهده کوچک‌ترین بی‌احتیاطی بانک را پلمب خواهیم کرد چون سلامت مردم در اولویت قرار دارد. بانک‌ها باید تلاش کنند خدمات خود را به صورت غیرحضوری به مردم ارائه دهند و در صورت ارائه خدمات حضوری از تجمع در درون بانک‌ها جلوگیری کنند. وی با اعلام اینکه محدودیت و ممنوعیت تردد و فعالیت اصناف از ۱۰ شب به بعد همچنان برقرار است، اضافه کرد: مشاغل گروه یک برای فعالیت محدودیت دارند و با توجه به کارشناسی انجام شده محدودیت‌هایی را در این گروه از مشاغل خواهیم داشت ضمن آنکه از همراهی بازاریان و کسبه تشکر داریم اما این همراهی باید ادامه داشته باشد تا سلامت همه تضمین شود. این مسئول گفت: برابر تصمیم ستاد ملی کرونا گروه‌های ۲، سه و چهار مشاغل در تعطیلی کامل خواهند بود که البته این گروه‌ها ۳۵ درصد مشاغل را تشکیل می‌دهند و ۷۵ درصد مشاغل در گروه یک قرار دارند. وی توضیح داد: احتمالاً در مشاغل گروه یک ۵۰ درصد محدودیت داشته باشیم و کلیه مشاغل گروه یک در ردیف‌های ۱۲ تا ۲۹ مجاز خواهند بود تا ساعت ۱۴ فعالیت کنند. در حوزه نیازهای ضروری همه واحدهای عرضه‌کننده مواد غذایی و پروتئینی مشاغل گروه یک تا ساعت ۱۰ شب اجازه فعالیت خواهند داشت. رستوران‌ها و فست‌فودها فقط تنها به‌صورت بیرون بر فعالیت خواهند داشت، قنادی‌ها، پزندگان حلیم و آش نیز تا ساعت ۱۹ اجازه فعالیت خواهند داشت. حبیبی عنوان کرد: شرایط سختی داریم و حال و روز بازاریان را درک می‌کنیم که باید درآمد داشته باشند اما با همراهی آنان از این مرحله نیز به سلامت عبور خواهیم کرد و ضرورت دارد مصوبات اطلاع‌رسانی شود تا همراهی‌ها ادامه پیدا کند. جانشین ستاد مقابله با کرونای استان قزوین در پایان یادآور شد: در خصوص واکسن باید بگوییم که باید به وزارت بهداشت اعتماد کنیم و هر واکسنی را که تایید کرد برای تزریق شک نداشته باشیم ولی با این وجود مردم برای تزریق واکسن مختار هستند؛ هفته آینده افراد در اولویت دوم واکسینه خواهند شد و مهار کرونا منوط به رعایت پروتکل‌ها و ایمنی توسط واکسن است. انتهای پیام,قزوین,۲ اردیبهشت ۱۴۰۰ / ۱۸:۴۴,"استانی-اجتماعی,همه_باهم_علیه_کرونا,واکسن کرونا,محدودیت‌های کرونایی",محدودیت‌های کرونایی در قزوین ادامه دارد
34,ایرج حشمتی در گفت‌وگو با ایسنا به مناسبت روز زمین پاک، اظهار کرد: ۲۲ آوریل مصادف با ۲ اردیبهشت ماه به عنوان روز جهانی زمین پاک با شعار احیای زمین و افزایش بهره وری برای توسعه پایدار ( Restore Our Earth) نامگذاری شده است. وی افزود: روز جهانی زمین پاک فرصتی مغتنم برای ترویج فرهنگ حفاظت و نگهداری از زیست‌بوم و زیستگاهی است که در آن زندگی بشری به رشد و بالندگی خواهد رسید و توجه به آن نقش انکارناپذیری در نهادینه ساختن باور و اراده انسان برای داشتن و حفظ محیطی سالم دارد. مدیرکل حفاظت محیط زیست استان اصفهان با تاکید براینکه روز زمین پاک تنها یک روز نیست، بلکه یک جنبش محیط زیستی است، تصریح کرد: امسال نیز مانند هر سال در ایران همراه با سراسر دنیا این روز گرامی داشته می‌شود تا همگان از اهمیت زمین و موهبت‌های آن و گام‌هایی که می‌توانند برای حفظ آن بردارند، آگاه شوند. حشمتی در ادامه با بیان اینکه در استان اصفهان روزانه ۳ هزار و ۶۲ تن زباله خانگی تولید می‌شود، افزود: ۷۰ درصد این زباله ها به صورت مکانیزه جمع‌آوری و از طریق ۶ کارخانه کمپوست موجود در استان، مدیریت می شود. وی همچنین افزود: در استان اصفهان روزانه حدود ۱۶ تن پسماند پزشکی شامل پسماندهای عفونی و تیز و برنده و پسماندهای شیمیایی و دارویی در بیمارستان ها و سایر مراکز درمانی استان تولید می شود. مدیرکل حفاظت محیط زیست استان اصفهان با اشاره به شیوع ویروس کرونا از اسفند سال ۹۸ تاکنون در کشور، گفت: با شیوع ویروس کرونا تغییرات گسترده ای در میزان پسماند تولیدی بیمارستان ها ایجاد شد. به طور مثال در بیمارستان های اختصاصی (ریفرال) کرونا، کل پسماندها و در بیمارستان های غیر ریفرال، کل پسماند بخش های مخصوص کرونا، عفونی تلقی می شود. بنابراین میزان پسماند ویژه که نیاز به بی خطرسازی داشته افزایش یافته و به تبع آن میزان پسماند عادی بیمارستان ها کاهش یافته است. حشمتی با بیان اینکه از زمان شیوع کرونا به طور متوسط شاهد کاهش ۱۵ درصدی پسماندهای عادی در بیمارستان های استان هستیم، افزود: در همین مدت شاهد افزایش ۱۷ درصدی پسماندهای عفونی و تیز و برنده و افزایش ۱.۵ درصدی پسماندهای شیمیایی و دارویی بوده ایم. وی پیرامون مدیریت پسماندهای پزشکی، توضیح داد: پسماندهای عفونی و تیز و برنده ۶۶ بیمارستان استان اصفهان بی خطرسازی و سپس در لندفیل های مخصوص پسماند پزشکی دفن می شود. مدیرکل حفاظت محیط زیست استان اصفهان در خصوص مدیریت ماسک ها و دستکش های استفاده شده نیز گفت: شهرداری های استان اقدامات قابل توجهی را انجام داده اند، از جمله سازمان مدیریت پسماند شهرداری اصفهان که از ابتدای شیوع کرونا نسبت به فرهنگ‌سازی از طریق صدا و سیما، رسانه ها و فضای مجازی با مضمون نگهداری ماسک ها و دستکش های استفاده شده درون کیسه های در بسته اقدام کرده است. همچنین شهرداری اصفهان با دانشگاه علوم پزشکی اصفهان در زمینه مدیریت و جمع آوری پسماندهای بیماران مبتلا به کووید که در قرنطینه خانگی هستند از طریق تماس با شماره ۱۳۷ همکاری مؤثری داشته است. حشمتی خاطرنشان کرد: به مناسبت روز زمین پاک سال ۱۴۰۰ برخی از شرکت های بازیافت استان، دانشگاه علوم پزشکی اصفهان و صنایع استان نسبت به تهیه کلیپ با موضوع «روز زمین پاک» در راستای مسئولیت اجتماعی برای حفظ محیط زیست اقدام کرده اند. همچنین ۷۰ واحد بزرگ و متوسط صنعتی استان و شهرداری ها و شرکت های بازیافت تحت پوشش آنها به اجرای برنامه های برون و درون سازمانی برنامه های متناسب با شعار روز زمین پاک ماموریت پیدا کرده اند. وی برگزاری کارگاه آموزشی با مخاطب؛ فعالان صنعتی و اعضای سازمان های مردم نهاد در زمینه مدیریت پسماندهای صنعتی و ویژه را نیز از دیگر برنامه های پیش بینی شده این اداره کل به مناسبت روز زمین پاک برشمرد. مدیرکل حفاظت محیط زیست استان اصفهان افتتاح محل دفن (لندفیل) پسماندهای صنعتی و ویژه یکی از واحدهای صنعتی استان در شرق اصفهان را از اقدامات نمادین پیش بینی شده برای روز زمین پاک امسال اعلام کرد. حشمتی خاطرنشان کرد: اقدامات و پیگیری های انجام شده توسط اداره کل حفاظت محیط زیست استان باعث شده که در ارزیابی صورت گرفته از سوی سازمان حفاظت محیط زیست، استان اصفهان به عنوان استان برتر در زمینه مدیریت پسماند معرفی شود. انتهای پیام,اصفهان,۲ اردیبهشت ۱۴۰۰ / ۱۸:۳۹,"استانی-اجتماعی,محیط زیست ,سازمان حفاظت محیط زیست,روز زمین پاک,روز جهانی زمین پاک,پسماند,پسماند بیمارستانی,پسماندهای عفونی",افزایش ۱۷ درصدی پسماندهای عفونی در اصفهان با همه‌گیری کرونا
35,به گزارش ایسنا، آیاندا پاتوسی هافبک فولاد خوزستان در کنفرانس خبری پیش از دیدار فولاد مقابل النصر عربستان اظهار کرد: در بازی گذشته می‌دانستیم النصر تیم خوبی است، مربی بزرگ و بازیکنان باکیفیتی دارد. آن‌ها از نظر مالی بسیار قدرتمند است و این موضوعات به ما این انگیزه می‌دهد تا منسجم‌تر و با انرژی بیشتری وارد زمین شویم. هافبک آفریقایی فولاد همچنین گفت: در بازی قبل اگر چه شاید مقداری مالکیت آن‌ها بیشتر بود اما موقعیت زیادی روی دروازه ما به وجود نیاوردند و می‌توانم بگویم موقعیت گل ما بیشتر بود. انتهای پیام,فوتبال، فوتسال,۲ اردیبهشت ۱۴۰۰ / ۱۸:۳۹,"آیاندا پاتوسی,تيم فوتبال فولاد خوزستان,استانی-ورزشی,ليگ قهرمانان آسيا ",پاتوسی: منسجم‌تر از قبل به مصاف النصر می‌رویم
36,سید جلال ملکی در گفت و گو با ایسنا اظهار کرد: ساعت ١٧:۴٢ دقیقه عصر روز جاری یک مورد تصادف در خیابان آزادی، مسیر غرب به سمت شرق، نرسیده به میدان انقلاب داخل خط ویژه، به سامانه ١٢۵ سازمان آتش نشانی و خدمات ایمنی شهرداری تهران اطلاع داده شد که بلافاصله پس از آن دو ایستگاه با امکانات کامل به محل اعزام شدند. وی ادامه داد: در محل مشاهده می شود که یک دستگاه خودروی سواری و شخصی پراید، با یک راننده آقا و دو سرنشین خانم که حدودا ٣۵ تا ۴٠ ساله به نظر می رسیدند به شدت به صورت شاخ به شاخ با یک دستگاه اتوبوس بی ار تی برخورد کرده و خسارت بسیاری دیده بود. ملکی با بیان اینکه مشخص نبود چرا خودروی پراید در خط بی آر تی حضور داشته است، گفت: خودرو دچار نشت بنزین شده بود و هر سه نفر داخل خودرو محبوس بودند که آتش نشانان همزمان با ایمن سازی محل قطعات خودرو را برش دادند و هر سه نفر را خارج کردند. وی ادامه داد: حال هر سه نفر وخیم بودند که به عوامل اورژانس تحویل داده شدند تا به مراکز درمانی منتقل شوند. سخنگوی سازمان آتش نشانی و خدمات ایمنی شهرداری تهران افزود: زمانی که نیروها به محل رسیدند فردی به عنوان مسافر داخل اتوبوس حضور نداشت البته مشخص نیست و ممکن است پس از وقوع حادثه افراد از داخل اتوبوس خارج شده باشند اما به غیر از این سه نفر مصدوم دیگری مشاهده نشد. ملکی در پایان گفت: خط ویژه اتوبوس فقط برای تردد اتوبوس ها و در صورت اضطرار خودروهای امدادی است. اینکه برخی از خودروها وارد خط ویژه می شوند، ممکن است حادثه ساز باشد. انتهای پیام,حوادث، انتظامی,۲ اردیبهشت ۱۴۰۰ / ۱۸:۴۲,"آتش‌نشاني,تصادف",تصادف شدید خودروی پراید با اتوبوس در خط ویژه خیابان آزادی
37,فرهاد کاوه آهنگران از آغاز واکسیناسیون پرسنل سازمان آتش نشانی و خدمات ایمنی شهرداری اصفهان خبر داد و اظهار کرد: آتش نشانان اصفهان به عنوان اولین سازمان آتش نشانی در کشور واکسینه شدند. وی افزود: به دلیل حضور نیروها در عملیات های امداد و نجات که اکثرا برای نجات شهروندان از حادثه است، آتش نشانان باید حضور فیزیکی داشته و حادثه دیدگان را از داخل محل خارج کنند، به همین دلیل آتش نشانان در اولویت تزریق واکسن قرار گرفتند. به گزارش ایسنا، سخنگوی سازمان آتش نشانی شهرداری اصفهان خاطرنشان کرد: گروه اول آتش نشانان امروز (پنجشنبه_۲ اردیبهشت) واکسن دریافت کردند و تا چند روز آینده کل آتش نشانان شهر اصفهان واکسینه خواهند شد. انتهای پیام,اصفهان,۲ اردیبهشت ۱۴۰۰ / ۱۸:۴۲,"استانی-اجتماعی,آتش‌نشاني,_آتش‌نشان ,واکسن کرونا,واکسیناسیون",آغاز واکسیناسیون آتش‌نشانان اصفهان
38,به گزارش ایسنا، در ۶۰ ثانیه های آموزشی ۱۴۰۰ (قسمت دوازدهم: اصول و معیارهای حکمروایی خوب) که روی پایگاه اطلاع رسانی وزارت کشور منتشر شده آمده است: حکمروایی خوب اثرگذاری همه کنشگران به اداره و مدیریت شهر و روستا برای برآورده کردن خدمات عمومی نیازهای عمومی شهروندان و برقراری یک توازن و تعادل برای دست یابی به شهر و روستایی پایدار است. اصول و معیارهای حکمروایی خوب شامل مشارکت مردمی، حاکمیت قانون، اجماع محوری، عدالت و برابری، مشروعیت، کارایی و اثربخشی، شفافیت، پاسخگویی و مسئولیت پذیری است. مدیران شهری و روستایی با مدنظر قرار دادن این شاخص ها می توانند برای پیشبرد برنامه های توسعه پایدار شهرها و روستاهای کشور گام بردارند. انتهای پیام,جامعه، شهری,۲ اردیبهشت ۱۴۰۰ / ۱۸:۴۵,"انتخابات ۱۴۰۰,انتخابات شورای ششم,وزارت كشور ,آموزش",اصول و معیارهای حکمروایی خوب
39,خیرالله خادمی در بازدید از مراحل ساخت قطعه اول آزادراه خرم‌آباد به اراک که یکم اردیبهشت‌ماه صورت گرفت، با بیان اینکه آزادراه خرم‌آباد _ اراک اولین پروژه آزادراهی کشور است که در سال ۱۴۰۰ مورد بهره‌برداری قرار می‌گیرد، اظهار کرد: این پروژه از خرم‌آباد تا بروجرد و اراک امتداد دارد که طول آن ۱۳۴ کیلومتر بوده و در مرحله اول حدفاصل خرم‌آباد به بروجرد به طول ۶۷ کیلومتر مورد بهره‌برداری قرار خواهد گرفت. وی تصریح کرد: این پروژه یکی از بخش‌های ناپیوسته کریدور آزادراهی مهم کشور است که قسمتی از مسیر آزادراهی بندر امام خمینی تا تهران را شامل می‌شود. معاون وزیر راه و شهرسازی با بیان اینکه پیشرفت فیزیکی پروژه حدود ۹۰ درصد است، افزود: اعتبار این پروژه از طریق منابع مشترک دولت و قرارگاه سازندگی خاتم‌الانبیا (ص) که سرمایه‌گذار آزادراه است، تأمین‌شده است. خادمی خاطرنشان کرد: این پروژه به‌صورت شش خطه و آزادراهی طراحی شده که می‌تواند در بحث ایمنی و افزایش ظرفیت حمل‌ونقل در این محور بسیار اثرگذار باشد و در کاهش تصادفات و افزایش سرمایه‌گذاری نقش مهمی ایفا کند. وی اضافه کرد: با بهره‌برداری از این پروژه فاصله زمانی لرستان تا استان تهران به چهار ساعت تقلیل می‌یابد و با کاهش زمان تردد در این محور، قابل رقابت با سفرهای هوایی خواهد بود. معاون وزیر راه و شهرسازی بیان کرد: آزادراه خرم‌آباد _ بروجرد _ اراک فرصت مناسبی برای سرمایه‌گذاری و توسعه استان است و بهره‌برداری از آن شکوفایی لرستان را در پی خواهد داشت. انتهای پیام,لرستان,۲ اردیبهشت ۱۴۰۰ / ۰۲:۱۷,"استانی-اجتماعی,بندر امام خمینی,خیرالله خادمی,راه و شهرسازی,آزادراه خرم آباد,لرستان,بروجرد,اراک,آزادراه خرم‌آباد - اراک,معاون وزیر راه و شهرسازی",آزادراه خرم‌آباد به اراک، اولین پروژه آزادراهی که در ۱۴۰۰ مورد بهره‌برداری قرار می‌گیرد
40,به گزارش ایسنا، بازی این هفته تیم های ایمان شیراز و اهورا بهبهان را باید دوئل مرگ و زندگی برای تیم شیرازی نامید. این تیم که از ابتدای فصل تاکنون عملکرد خوبی نداشته اگر نتواند بازی این هفته خود را که در خانه برگزار می شود با پیروزی پشت سر بگذارد تا حدود زیادی سقوطش به لیگ یک را قطعی خواهد کرد. این تیم میزبان اهورای بهبهان است که هفته قبل برد شیرینی مقابل شهروند ساری کسب کرد و فعلا صدرنشین گروه بازنده هاست. در دیگر بازی هفته سوم این پیکارها شهروند ساری محبوب ترین تیم این مرحله در سالن بدون تماشاگر خود از کوثر اصفهان پذیرایی می کند که باید برنده این بازی باشد. تیمی که روند خوبی در هفته های اخیر داشته برای بقا باید این بازی خانگی را ببرد تا دور برگشت بازی ها را با خیال راحت سپری کند در حالی که کوثر با یک امتیاز حاشیه خوبی در جدول ندارد. هفته سوم گروه بازنده ها -پنجشنبه ۲ اردیبهشت – ساعت ۲۲ ایمان شیراز - اهورا بهبهان (سالن ابوالفتحی شیراز) شهروند ساری -کوثر اصفهان (سالن سیدرسول حسینی ساری) انتهای پیام,فوتبال، فوتسال,۲ اردیبهشت ۱۴۰۰ / ۰۲:۲۹,ليگ برتر فوتسال,شهروند در بازی خانگی برد می خواهد
41,به گزارش ایسنا و به نقل از اسپورت، الدحیل قطر در دیداری پر گل و جذاب توانست با نتیجه 4 بر سه استقلال را شکست داد. صبری لموشی، سرمربی الدحیل در نشست خبری بعد از بازی گفت: یک بازی سخت و جنون آمیز برابر استقلال داشتیم اما در نهایت خوشحال هستیم که تیم برنده شدیم. این پیروزی آسان به دست نیامد. برابر تیمی قوی پیروز شدیم که نظم دفاعی خوبی داشت. بازیکنان به خاطر فشار زیاد بازی ها و کمبود استراحت خسته هستند. او ادامه داد: تیم ما در این بازی عقب ننشست با این حال باید بگویم که اشتباهاتی داشتیم. باوجود روزه و بازی های پیاپی بازیکنان تلاش زیادی از خود نشان دادند. همه بازیکنان هم در کارهای دفاعی و هم در کار هجومی به خوبی کار کردند تا این پیروزی ارزشمند را به دست آوریم. لموشی در پایان گفت: هنوز سه بازی دیگر باقی مانده است و باید بازیکنان را آماده نگه داشت. فشار زیاد است اما اطمینان دارم که این شرایط سخت را پشت سرمی گذاریم و به هدف خود می رسیم. انتهای پیام,فوتبال، فوتسال,۲ اردیبهشت ۱۴۰۰ / ۰۲:۳۳,صبری لموشی,لموشی: بازی دیوانه کننده‌ای بود/ برابر یک تیم خوب به پیروزی رسیدیم
42,به گزارش ایسنا، در ادامه هفته سی و یکم رقابت های لالیگا یک بازی برگزار شد. در این دیدار رئال مادرید مهمان کادیز بود و توانست با سه گل به پیروزی دست پیدا کند. ستاره رئال مادرید در این بازی کریم بنزما بود که توانست دو گل به ثمر رساند و یک پاس گل بدهد. رئال مادرید با پیروزی که در این بازی به دست آورد 70 امتیازی شد و موقتا با یک بازی بیشتر به صدر جدول صعود کرد. انتهای پیام,جهان ورزش,۲ اردیبهشت ۱۴۰۰ / ۰۲:۴۳,رئال مادريد,رئال برد و موقتا به صدر لالیگا صعود کرد
43,به گزارش ایسنا و به نقل از اسپورت، الدحیل قطر در دیداری پر گل و جذاب توانست با نتیجه 4 بر سه استقلال را شکست داد. ستاره این بازی مایکل اولونگا بود که توانست سه گل به ثمر رساند. او بعد از بازی گفت: می خواهیم از کادر فنی و مدیران باشگاه به خاطر این فضای خوبی که به وجود آورده اند تشکر کنم. پیروزی در دیدار حساس امشب به لطف این تلاش ها به دست آمد. برابر یک تیم قوی و سازمان یافته شده به پیروزی رسیدیم. اصرار به پیروزی و تلاش زیاد هم تیمی هایم باعث شد تا پیروز این بازی شویم. بازی های دور رفت را با صدرنشینی به پایان رساندیم و قطعا این اعتماد به نفس ما را بالا خواهد برد. او ادامه داد: الدحیل در مسیر خوبی گام برمی دارد و دلیل آن پیروز امشب و تسلیم نشدن ما است. با وجود آنکه نماینده ایران به گل نخست رسید و بعد از آن دو بار جبران کرد اما روحیه خود را ازدست ندادیم تا اینکه به پیروزی رسیدیم.گل های امشب خود را به دوست داران باشگاه تقدیم می کنم. انتهای پیام,فوتبال، فوتسال,۲ اردیبهشت ۱۴۰۰ / ۰۲:۳۶,اولونگا,اولونگا: الدحیل در مسیر درستی است/ استقلال تیمی قوی و منظم بود
44,به گزارش ایسنا، در آخرین دیدار دور رفت مرحله گروهی لیگ قهرمانان آسیا، الاهلی عربستان به میزبانی این کشور برابر الشرطه عراق قرار گرفت و توانست با ۳ گل این تیم را شکست دهد و در رده سوم گروه C این رقابت‌ها بگیرد. عبدالله ترمین در دقیقه ۲۲ و دریس فتوحی در دقیقه ۳۷ و عبدالرحمن غریب در دقیقه ۴+۹۰ گل‌های تیم عربستانی را به ثمر رساندند. در دیگر دیدار این گروه استقلال ایران با نتیجه ۴ بر ۳ مغلوب الدحیل قطر شد. در این گروه، الدحیل با ۷ و استقلال با ۶ امتیاز در رده‌های اول و دوم قرار گرفتند و الاهلی با ۴ و الشرطه بدون امتیاز در رده‌های بعدی جای گرفتند. انتهای پیام,فوتبال، فوتسال,۲ اردیبهشت ۱۴۰۰ / ۰۲:۴۸,"ليگ قهرمانان آسيا ,الاهلی عربستان",برتری الاهلی برابر الشرطه/ میزبان عربستانی در رده سوم گروه C
45,به گزارش ایسنا، امروز دوم اردیبهشت، چهل و یکمین سالگرد اعلام انقلاب فرهنگی و تعطیلی دانشگاه ها به فرمان امام خمینی ۱۶ ماه پس از به ثمر رسیدن انقلاب سیاسی و اجتماعی ایران و تبدیل نظام سلطنت به جمهوری اسلامی است. این فرمان که دگرگونی فکری و فرهنگی ایران پسا پهلوی را هدفگذاری کرده بود از ابتدا جزو برنامه های بنیانگذار جمهوری اسلامی و در شمار مفاد سیزده گانه سیاست های اعلامی ایشان بود که در اولین روز نوروز ۱۳۵۸ با هدف تبیین نقشه راه نظام سیاسی جدید کشور صادر شد. فرمان صادره پالایش نظام آموزش عالی و آموزش و پرورش از وجود اساتید و معلم های وابسته به جریان های فکری غیراسلامی و فرقه های سیاسی وابسته به غرب و شرق را مورد توجه قرار داده بود. سابقه چند دهه حضور مستشاران نظامی و مبلغان دینی و فرهنگی یهودی و مسیحی در دستگاههای اجرایی و تسلط کارشناسان فرهنگی و اجتماعی غربی بر امور آموزشی و پژوهشی ایران طی ۵۷ سال حکومت خاندان پهلوی و تدوین و آموزش کتابهای درسی توسط اساتید و معلمان دست پروده این نظام فکری از دلایل نارضایتی امام خمینی از وضعیت فرهنگی دهه ۱۳۵۰ ایران بود. ایشان معتقد بودند: «آنان مامور شستشوی مغزی و فاسد کردن جوان های ما بودند.» بنیانگذار جمهوری اسلامی ایران وابستگی فکری و فرهنگی و در خدمت غرب و شرق بودن نظام آموزشی کشور را از ویژگی های منفی دانشگاهها و مدارس کشور در عصر پهلوی بر می شمردند و از این رو خواستار مستقل شدن این کانون های فرهنگ ساز از همه وابستگی ها بودند. ایشان بروز این رویداد تاریخی در نظام آموزش عالی و آموزش و پرورش را به معنای اسلامی شدن دانشگاه ها و مدارس کشور می دانستند. کشف بیماری ۲۸ فروردین ۱۳۵۹ تعدادی از دانشجویان مسلمان کنترل دانشگاه تبریز را به دست گرفتند، منافقین و گروهک ‏های ضد انقلاب نیز ۲۹ فروردین، یک روز بعد دانشگاه تربیت معلم را تصرف کردند. شورای انقلاب در اعلامیه ای از گروهک منافقین خواست دست از اشغال دانشگاه تربیت معلم بردارد و سه روز به آنان فرصت داد. در پی این اولتیماتوم مردم شهر چهار روز بعد در تاریخ دوم اردیبهشت به مبارزه با آنان رفتند و آنان را شکست دادند که این اقدام مردم پس از اطلاع رهبر فقید انقلاب اسلامی به تأیید ایشان رسید. بنیانگذار جمهوری اسلامی ۳۸ روز بعد از پیروزی انقلاب اسلامی در اولین روز فروردین ۱۳۵۸ پیامی ۱۳ بندی صادر کردند و در آن پیام چارچوب و نقشه مسیر حرکت مسئولان جدید کشور را مشخص کردند. امام در بند ۱۱ این پیام با اشاره به سیاست های فرهنگیِ ضددینی رژیم پهلوی خواستار توقف بدآموزیهای به جا مانده از رژیم گذشته در دانشگاهها و مدارس و تصفیه اساتید و معلمان وابسته فکری و فرهنگی به شرق و غرب از نظام آموزش عالی و آموزش و پرورش کشور شدند. رهبر فقید انقلاب اسلامی، تاکید کردند: «باید انقلابی اساسی در تمام دانشگاه های سراسر ایران به وجود آید تا اساتیدی که در ارتباط با شرق و یا غربند تصفیه گردند و دانشگاه محیط سالمی شود برای تدریس علوم عالی اسلامی. باید از بدآموزی های رژیم سابق در دانشگاههای سراسر ایران شدیدا جلوگیری کرد، زیرا تمام بدبختی جامعۀ ایران در طول سلطنت این پدر و پسر از این بدآموزی ها به وجود آمده است.» ایشان یادآور شدند: «اگر ما ترتیبی اصولی در دانشگاهها داشتیم، هرگز طبقه روشنفکر دانشگاه نداشتیم که در بحرانی ترین اوضاع ایران در نزاع و چند دستگی با خودشان باشند و از مردم بریده باشند و از آنچه که بر مردم می گذرد چنان آسان گذرند که گویی در ایران نیستند. تمام عقب ماندگی های ما به خاطر عدم شناخت صحیح اکثر روشنفکران دانشگاهی از جامعۀ اسلامی ایران بود و متأسفانه هم اکنون هم هست. اکثر ضربات مهلکی که به این اجتماع خورده است از دست اکثر همین روشنفکران دانشگاه رفته ای است، که همیشه خود را بزرگ می دیدند و می بینند و تنها حرفهایی می زدند و می زنند که دوست به اصطلاح روشنفکر دیگرش بفهمد، و اگر مردم هیچ نفهمند، نفهمند. زیرا دیگر چیزی که مطرح نیست مردمند و تمام چیزی که مطرح است خود اوست، برای اینکه بدآموزی های دانشگاهی زمان شاه، روشنفکر دانشگاهی را طوری بار می آورد که‏ ‎‏اصولاً ارزشی برای خلق مستضعف قائل نبود و متأسفانه هم اکنون هم نیست.» امام (ره) در ادامه در توصیه به روشنفکران دانشگاه، بیان کردند: «روشنفکران متعهد و مسؤول، بیایید تفرقه و تشتت را کنار گذارید و به مردم فکر کنید و برای نجات این قهرمانان شهید داده، خود را از شرّ «ایسم» و «ایست» شرق و غرب نجات دهید. روی پای خود بایستید و از تکیه به اجانب بپرهیزید.» رهبر فقید انقلاب اسلامی با مخاطب قرار دادن توامان طلاب و دانشجویان کشور تاکید کردند: طلاب علوم دینی و دانشجویان دانشگاهها باید دقیقاً روی مبانی اسلامی مطالعه کنند و شعارهای گروههای منحرف را کنار گذارند و اسلام عزیز راستین را جایگزین تمام کج اندیشی ها نمایند. این دو دسته باید بدانند اسلام خود مکتبی است غنی که هرگز احتیاجی به ضمیمه کردن بعضی از مکاتب به آن نیست و همه باید بدانید که التقاطی فکر کردن خیانتی بزرگ به اسلام و مسلمین است که نتیجه و ثمرۀ تلخ این نوع تفکر در سالهای آینده روشن می گردد. با کمال تأسف گاهی دیده می شود که به علت عدم درک صحیح و دقیق مسائل اسلامی، بعضی از این مسائل را با مسائل مارکسیستی مخلوط کرده اند و معجونی بوجود آورده اند که به هیچ وجه با قوانین مترقی اسلام سازگار نیست. دانشجویان عزیز راه اشتباه روشنفکران دانشگاهی غیرمتعهد را نروید و از مردم خود را جدا نسازید.‏ قاطعیت در اصلاح نظام آموزش ۱۳ ماه بعد از این سخنان مهم رهبر فقید انقلاب اسلامی شورای انقلاب که تا این تاریخ در فکر سر و سامان دادن به اوضاع نابسامان کشور و طراحی ساختار اداری و تشکیلاتی کشور بود  به دیدار بنیانگذار جمهوری اسلامی رفت و بعد از گفت و گو و درک اهداف مدنظر امام خمینی در تاریخ ۲۹ فروردین ۱۳۵۹ بیانیه ای به این شرح صادر کرد: دانشگاه باید از حالت ستاد عملیاتی گروههای گوناگون خارج شود از این رو سه روز مهلت داده می شود تا دفاتر و تشکیلات گروه ها در دانشگاهها برچیده شود. امتحانات دانشگاهی باید تا ۱۴ خرداد به پایان برسد و از ۱۵ خرداد دانشگاهها تعطیل شود و هرگونه اقدام استخدامی و مانند آن در دانشگاهها متوقف شود و نظام آموزشی کشور بر اساس موازین انقلابی و اسلامی طرح ریزی شود. به دنبال این اعلام شورای انقلاب، امام خمینی در سخنانی که دو روز بعد در اول اردیبهشت ۱۳۵۹ در جمع دانشجویان عضو انجمن اسلامی دانشگاه ها و سازمانهای دانشجویی مسلمان سراسر کشور بیان کردند به تشریح دقیق تر دیدگاهشان نسبت به اسلامی شدن دانشگاهها پرداختند. ایشان در این دیدار خاطرنشان کردند: «من لازم است که یک تذکر به شما بدهم که بدانید مقصود ما از اصلاح دانشگاهها چیست؟ بعضی گمان کردند که کسانی که اصلاح دانشگاهها را می خواهند و می خواهند دانشگاهها اسلامی باشد این است که گمان کردند که ـ این اشخاص توهّم کردند که ـ علوم دو قسم است: هر علمی دو قسم است. علم هندسه یکی اسلامی است، یکی غیراسلامی. علم فیزیک یکی اسلامی است، یکی غیراسلامی. از این جهت اعتراض کردند به اینکه علم، اسلامی و غیراسلامی ندارد و بعضی توهّم کردند که اینها که قائلند به اینکه باید دانشگاهها اسلامی بشود؛ یعنی فقط علم فقه و تفسیر و اصول در آنجا باشد. یعنی همان شأنی را که مدارس قدیمه دارند باید در دانشگاهها هم همان تدریس بشود. اینها اشتباهاتی است که بعضی می کنند، یا خودشان را به اشتباه می اندازند. آنچه که ما می خواهیم بگوییم این است که دانشگاههای ما، دانشگاههای وابسته است. دانشگاههای ما دانشگاههای استعماری است. دانشگاههای ما اشخاصی را که تربیت می کنند، تعلیم می کنند، اشخاصی هستند که غرب زده هستند. معلمین بسیاری شان غربزده هستند و جوانهای ما را غربزده بار می آورند. ما می گوییم که دانشگاههای ما یک دانشگاههایی که برای ملت ما مفید باشد، نیست. ما‏ بیشتر از ۵۰ سال است که دانشگاه داریم، با بودجه های هنگفت کمرشکن که از دسترنج همین ملت حاصل می شود، و در این ۵۰ سال نتوانستیم در علومی که در دانشگاهها کسب می شود خودکفا باشیم. ما بعد از ۵۰ سال اگر بخواهیم یک مریضی را معالجه کنیم، اطبای ما بعضیهایشان یا بسیاری شان می گویند این باید برود به انگلستان؛ ۵۰ سال دانشگاه داشتیم و طبیبی که بتواند کفایت از ملت بکند، از احتیاج ملت بکند، به حسب اقرار خودشان نداریم. ما دانشگاه داشتیم و داریم و برای تمام شئونی که یک ملت زنده لازم دارد احتیاج به غرب داریم. ما که می گوییم دانشگاه باید از بنیان تغییر بکند و تغییرات بنیادی داشته باشد و اسلامی باشد، نه این است که فقط علوم اسلامی را در آنجا تدریس کنند. نه اینکه علوم دو قسمند. هر علمی دو قسم است: یکی اسلامی و یکی غیراسلامی. ما می گوییم که در این ۵۰ سال یا بیشتر که ما دانشگاه داریم، فرآورده های دانشگاه را برای ما عرضه دارید. ما می گوییم که دانشگاههای ما مانع از ترقی فرزندان این آب و خاک است. ما می گوییم که دانشگاه ما مبدل شده است به یک میدان جنگ تبلیغاتی. ما می گوییم که جوانهای ما اگر علم هم پیدا کردند تربیت ندارند. مربّی به تربیت اسلامی نیستند. آنهایی که تحصیل می کنند، برای این است که یک ورقه ای به دست بیاورند و بروند و سربار ملت بشوند. آنطور نیست که به حسب احتیاجات ملت، به حسب احتیاجاتی که کشور ما دارد دانشگاه به آن ترتیب رفتار کند، و نگذارد این نسل های بزرگ و این جوانهای بسیار عزیز به هدر بروند و قوای آنها به هدر برود، در این ۵۰ سال قوای ما را به هدر بردند یا به خدمت خارجی ها وادار کردند. معلمین مدارس ما، معلمین اسلامی به حسب نوع نیست، و تربیت در کنار تعلیم نبوده است. و لهذا آن چیزی که از دانشگاههای ما بیرون آمده است، یک انسان متعهد، یک شخصی که برای مملکت خودش دلسوز باشد، و تمام نظرش به این نباشد که منافع خودش را به دست بیاورد، ما نداریم. ما که می گوییم باید بنیاداً اینها تغییر بکند، می خواهیم بگوییم که دانشگاههای ما باید در احتیاجاتی که ملت دارند، در خدمت ملت باشند، نه در خدمت اجانب. ما معلمینی که درمدارس ما، اساتیدی که در دانشگاههای ما هستند بسیاری از آنها در خدمت غربند. جوانهای ما را شستشوی مغزی می دهند. جوانهای ما را تربیت فاسد می کنند. ما نمی خواهیم بگوییم ما علوم جدیده را نمی خواهیم. ما نمی خواهیم بگوییم که علوم دو قسم است که بعضی مناقشه می کنند. عمداً یا از روی جهالت. ما می خواهیم بگوییم دانشگاههای ما اخلاق اسلامی ندارد. دانشگاه ما تربیت اسلامی ندارد. اگر دانشگاههای ما تربیت اسلامی و اخلاق اسلامی داشت، میدان زد و خورد عقایدی که مضرّ به حال این مملکت است نمی شد. اگر اخلاق اسلامی در این دانشگاهها بود این زد و خوردهایی که برای ما بسیار سنگین است، تحقق پیدا نمی کرد. اینها برای این است که اسلام را نمی دانند و تربیت اسلامی ندارند. دانشگاهها باید تغییر بنیانی کند و باید از نو ساخته بشود که جوانان ما را تربیت کنند به تربیت های اسلامی. اگر تحصیل علم می کنند، در کنار آن تربیت اسلامی باشد، نه آنکه اینها را تربیت کنند به تربیت های غربی. نه آنکه یک دسته به طرف غرب بکشانند جوانهای ما را و یک دسته به طرف شرق و یک دسته با اشخاصی که با ما جنگ دارند، بالفعل اشخاصی که ما را می خواهند در انحصار اقتصادی قرار بدهند، یا برای ما ادعا می کنند که ما شما را، حصار اقتصادی می کشیم دور شما و دست و پا می کنند. در این موارد، یک دسته از دانشگاهی های ما، از جوانهای ما کمک به آنها نکنند. ما می خواهیم که چنانچه ملت ایران در مقابل غرب ایستاد، جوانهای دانشگاهی ما هم همه در مقابلش بایستند. ما می خواهیم که اگر ملت ما در مقابل کمونیست ایستاد، تمام دانشگاهی های ما هم در مقابل کمونیست بایستند. نه اینکه وقتی این جوانهایی که به واسطۀ ساده لوحی خودشان، تربیتهای باطل بعضی از معلمین را قبول کردند و حالا که ما می خواهیم یک دانشگاه مستقل درست کنیم و تغییر بنیادی بدهیم که مستقل بشود، وابسته به غرب نباشد، وابسته به کمونیسم نباشد، وابسته به مارکسیسم نباشد، چنانچه ما بخواهیم اینطور کنیم،‏ جبهه بندی می کنند. همین دلیل بر این است که ما دانشگاه اسلامی و دانشگاهی که تربیت کرده باشد جوانان ما را نداشتیم و نداریم. همین شاهد است بر اینکه جوانهای ما تربیت صحیح نشدند، و از آن طرف دنبال تحصیل نیستند. تمام عمرشان را صرف شعار می کنند و صرف تبلیغ سوء باطل. طرفداری از امریکا، طرفداری از شوروی. ما می خواهیم که جوانان ما، جوانان مستقل باشند و خودشان را ببینند. احتیاجات خودشان را ببینند. شرقی نباشند. غربی نباشند. اینهایی که راه افتادند در خیابانها یا در خود دانشگاهها و درگیری ایجاد می کنند و زحمت برای دولت و ملت ایجاد می کنند، اینها اشخاصی هستند که طرفدار غرب یا شرقند و به عقیدۀ من طرفدار غربند، طرفدار آمریکایند. این آقایانی که اشکال می کنند در این معانی و کنار نشسته و اشکال می کنند، اینها گمان می کنند که اعضای شورای انقلاب نمی فهمند به اینکه معنی اسلامی کردن این نیست که در همۀ علوم دو قسم ما داریم. یک قسم هندسۀ اسلامی داریم. یک قسم هندسۀ غیراسلامی. اشکال می کنند. نمی دانند که اعضای شورای ما که بعضی از آنها دکتر هستند و بعضی از آنها مجتهد هستند، نمی فهمند اینها که علوم اسلامی جایی دارد. در مدارس قدیمه هست و اینجا جای علوم دیگر است. لکن باید دانشگاه اسلامی بشود تا علومی که در دانشگاه تحصیل می شود در راه ملت و در راه تقویت ملت و با احتیاج ملت همراه باشد. ما می گوییم که برنامه هایی که در دانشگاه ها هست، منتهی می کند جوانان ما را به اینکه طرف کمونیسم کشیده بشوند یا طرف غرب و نباید اینطور باشد. ما می گوییم که جوانان ما را این معلمینی که یا اساتیدی که در دانشگاه بودند و بعضی از آنها که هستند، نمی گذارند تحصیل حسابی بکنند، آنها را متوقف می کنند. مانع از پیشرفت آنها هست. در خدمت غرب هستند و می خواهند ما در همه چیز محتاج به غرب باشیم. معنی اسلامی شدن دانشگاه این است که استقلال پیدا کند و خودش را از غرب جدا کند و خودش را از وابستگی به شرق جدا کند و یک مملکت مستقل، یک دانشگاه مستقل، یک فرهنگ مستقل داشته باشیم. عزیزان من، ما از حصر اقتصادی نمی ترسیم. ما از دخالت نظامی نمی ترسیم. آن چیزی که ما را می ترساند وابستگی فرهنگی است. ما از دانشگاه استعماری می ترسیم. ما از دانشگاهی می ترسیم که جوانهای ما را آنطور تربیت کنند که خدمت غرب بکنند. ما از دانشگاهی می ترسیم که آنطور جوانهای ما را تربیت کنند که خدمت به کمونیسم کنند. ما می خواهیم که دانشگاه ما مثل اشخاصی که ـ بعضی از این اشخاصی که ـ اشکال به این مسئله کردند، نباشند. اینها نمی فهمند معنای استقلال و معنای اسلامیت دانشگاه را. من آن چیزی را که شورای انقلاب و رئیس جمهور گفته اند راجع به تصفیۀ دانشگاه و راجع به اینکه باید دانشگاه از این جهاتی که در آن هست بیرون برود تا مستقل بشود، تا بتوانیم ما استقلالش را حفظ کنیم، پشتیبانی می کنم و من از تمام جوانها، از تمام جوانها خواستارم که کارشکنی نکنند و مقاومت نکنند و نگذارند که اگر مقاومت کردند، ما تکلیف آخر را برای ملت معین کنیم. از خداوند تعالی سعادت ملت اسلام را و سعادت جوانها را خواستارم و امیدوارم که همان طوری که پیشنهاد شده است، دانشگاهها را از همۀ عناصر تخلیه کنند و از همۀ وابستگی ها تخلیه کنند، تا اینکه ان شاءالله یک دانشگاه صحیح ‏‏[‏‏با‏‏] اخلاقی اسلامی ‏‏[‏‏و‏‏] فرهنگ اسلامی تحقق پیدا بکند.‏» تولد ستاد انقلاب فرهنگی امام خمینی ۵۳ روز بعد از سخنرانی اردیبهشت ماه در تاریخ ۲۳ خرداد ۱۳۵۹ در حکمی رسمی ضمن تشکیل ستاد انقلاب فرهنگی، اعضای این ستاد را مشخص و معرفی کردند. در متن فرمان امام امت آمد: «مدتی است ضرورت انقلاب فرهنگی که امری اسلامی است و خواست ملت مسلمان می‏باشد، اعلام شده و تاکنون اقدام مؤثری انجام نشده است و ملت اسلامی و خصوصاً دانشجویان با ایمان متعهد نگران آن هستند و نیز نگران اخلال توطئه‌گران که هم اکنون گاه گاه آثارش نمایان می‌‏شود و ملت مسلمان و پایبند به اسلام خوف آن دارند که خدای نخواسته فرصت از دست برود و کار مثبتی انجام نگیرد و فرهنگ همان باشد که در طول مدت سلطه رژیم فاسد کارفرمایان بی‌فرهنگ، این مرکز مهم اساسی را در خدمت استعمارگران قرار داده بودند.» بنیانگذار انقلاب اسلامی در این فرمان آقایان محمدجواد باهنر، مهدی ربانی املشی، حسن حبیبی، عبدالکریم سروش، شمس آل‌احمد، جلال الدین فارسی و علی شریعتمداری را به عنوان اعضای ستاد انقلاب فرهنگی انتخاب کردند و به آنان ماموریت دادند «از افراد صاحب‌نظر متعهد، از بین اساتید مسلمان و کارکنان متعهد با ایمان و دیگر قشرهای تحصیل کرده، متعهد و مؤمن به جمهوری اسلامی» دعوت کنند تا «شورایی تشکیل دهند و برای برنامه‏ ریزی رشته‏ های مختلف و خط‌مشی فرهنگی آینده دانشگاه‌ها، بر اساس فرهنگ اسلامی و انتخاب و آماده سازی اساتید شایسته، متعهد و آگاه و دیگر امور مربوط به انقلاب آموزشی اسلامی اقدام کنند.» امام (ره) همچنین به اعضای ستاد انقلاب فرهنگی ماموریت دادند تا «دبیرستانها و دیگر مراکز آموزشی که در رژیم سابق با آموزش و پرورشی انحرافی و استعماری اداره می شد، تحت رسیدگی دقیق قرار گیرد تا فرزندان عزیزم از آسیب و انحراف مصون گردند.» اصلاح زیربنای فرهنگی دانشگاهها بنا بر خواست بنیانگذار انقلاب اسلامی، ستاد انقلاب فرهنگی با دعوت از صاحب نظران، گروههای برنامه ریزی در رشته های پزشکی، فنی و مهندسی، علوم پایه، کشاورزی، علوم انسانی و هنر تشکیل داد علاوه بر آن کمیته اسلامی کردن دانشگاهها در ستاد انقلاب فرهنگی تشکیل شد تا برای ایجاد تغییر در مدیریت دانشگاه ها، تغییر سازمان دانشگاه ها و اسلامی کردن محیط دانشگاه ها برنامه ریزی کند. علاوه بر اقدامات مذکور تعطیلی دانشگاهها در نیمه خرداد ۱۳۵۹ موجب اجرایی شدن طرح ها و برنامه های مختلفی در حوزه تشکیلات فرهنگی کشور از جمله تاسیس جهاد دانشگاهی، تدوین برنامه های آموزشی جدید، ادغام و انحلال برخی دانشگاهها، انتصاب مدیران متعهد در دانشگاهها، تدوین لایحه تربیت مدرس، تامین گزینش استاد، تشکیل مرکز نشر دانشگاهی، تشکیل کمیته اسلامی کردن دانشگاهها، طرح اعزام محصل به خارج و طرح تقسیم مناطق آموزشی و هماهنگی با تقسیمات کشوری شد. اولین ترمیم ستاد انقلاب فرهنگی هفت ماه و ۱۱ روز پس از بازگشایی دانشگاهها در تاریخ ۲۷ آذر ۱۳۶۱، در دومین سالگرد ترور شهید آیت الله محمد مفتح، سیدعلی خامنه ای رییس جمهور وقت کشورمان در مورخه هشتم شهریور ۱۳۶۲ در نامه ای به رهبر فقید انقلاب اسلامی بر لزوم ایجاد تحرک مضاعف در روند پذیرش دانشجو در نظام آموزش عالی و رفع مشکلات باقی مانده در این نظام تاکید کرد و خواستار ترمیم و تکمیل اعضای ستاد انقلاب فرهنگی شد. مشروح درخواست ایشان به این شرح بود: «با نزدیک شدن زمان بازگشایی دانشگاهها و با توجه به اهتمامی که آن حضرت همواره نسبت به دانشگاه و دانشگاهیان ابراز فرموده اید لزوم تحرک مضاعف برای آمادگی هرچه بیشتر دانشگاه جهت پذیرش دانشجویان احساس می شود، با تقدیر و احترام نسبت به کلیه تلاشهایی که از سوی اعضای محترم ستاد انقلاب فرهنگی و همه استادان و محققان و دانشجویان دست اندرکار امور دانشگاهی مخلصانه مبذول گردیده است، ترمیم و تکمیل ستاد انقلاب فرهنگی استدعا و ترکیب جدید آن به ترتیب زیر پیشنهاد می گردد:‏ نخست وزیر محترم، وزیر فرهنگ و آموزش عالی، وزیر ارشاد اسلامی، آقای دکتر شریعتمداری، آقای دکتر احمدی، آقای دکتر سروش، آقای دکتر معین و دو نفر دانشجو به انتخاب جهاد دانشگاهی. امیدوار است با توجه ویژه امام بزرگوار بازگشایی دانشگاه با حرکتی اسلامی و با توفیقی الهی قرین باشد.» امام (ره) نیز با موافقت با این درخواست نوشتند: «با تشکر از زحمات اعضای محترم ستاد انقلاب فرهنگی و تمام کسانی که برای اسلامی و انسانی نمودن دروس و محیط دانشگاهها زحمت کشیده اند، امید است با ترمیم ستاد محترم و کوشش دانشجویان عزیز و متعهد و هماهنگی اساتید محترم و تلاش ‎‏تمامی دست اندرکاران مؤمن و پشتیبانی ملت معظّم، این پایگاه اسلامی ـ ملی، که سرنوشت کشور در آتیه دور و نزدیک به آن پیوستگی دارد، با استقلال و شایستگی به خدمت خود ادامه دهد و امروز که کشور از استقلال شایسته برخوردار است و قید و بند غرب و شرق و غربزدگان و شرقزدگان از کشور و دانشگاه گسسته شده است، جوانان عزیز دانشگاهی هرچه بیشتر در کسب علوم و فنون در اعتلای کشور معظم خود کوشش نمایند؛ و از نفوذ عناصر منحرف و وابسته به چپ و راست قاطعانه جلوگیری کنند، و نگذارند محیط مقدس دانشگاه آلوده به اغراض منحرفان و وابستگان به اجانب گردد. و اگر انحراف و گرایشی به شرق و غرب خدای نخواسته از اساتید یا دانشجویان مشاهده کردند، به ستاد فرهنگی اطلاع دهند، و در رفع آن با ستاد همراهی لازم را بنمایند.‏» دومین ترمیم ستاد انقلاب فرهنگی رهبر فرزانه انقلاب اسلامی ۱۵ ماه و ۱۱ روز بعد از اولین ترمیم ترکیب ستاد انقلاب فرهنگی در تاریخ ۱۹ آذر ۱۳۶۳ بار دیگر بر ضرورت توسعه و اصلاح مراکز آموزشی و انقلاب فرهنگی تاکید کردند و با اضافه کردن اعضای جدید به ترکیب این ستاد، هم بستر دستیابی صددرصدی به اهداف ترسیم شده را به وجود آوردند و هم بنیان شکل گیری شورای عالی انقلاب فرهنگی را گذاشتند. رهبر فقید انقلاب اسلامی در این نامه با انتصاب مجدد اعضای ستاد فرهنگی و ‏رؤسای سه قوه، وزیر آموزش و پرورش به همراه حجج اسلام آقایان خامنه ای، موسوی اردبیلی، اکبر هاشمی رفسنجانی، محمدرضا مهدوی کنی، سید کاظم اکرمی، سید رضا داوری، نصرالله پور جوادی و محمد رضا هاشمی را به عضویت ستاد انقلاب فرهنگی درآوردند و جایگاه سازمانی و تشکیلاتی ستاد انقلاب فرهنگی را به سطح شورای عالی انقلاب فرهنگی ارتقاء دادند. در پیام امام (ره) به اعضای ستاد انقلاب فرهنگی نوشته شد: «اکنون که با تأییدات خداوند متعال و عنایت و دعای حضرت بقیة الله ـ روحی لمقدمه الفداء ـ دانشگاهها و مدارس عالی کشور کار خود را در سطح وسیعی شروع ‏کرده اند و حرکت سازندگی با تمام ابعادش در کشور اسلام رو به گسترش است و مغزهای متعهد و متخصص به فعالیتهای پرارج خود ادامه می دهند، با اخراج کارشناسان خائن اجنبی و فرار کارشناسان غرب و شرق زده، که کشور را وابسته به خارج در تمام ابعاد نموده بودند، نیاز مبرم به متخصصان متعهد و اسلام شناسان متخصص و مغزهای متفکر وطن خواه و نیروهای فعال ماهر و اساتید و مربیان ومعلمان معتقد به اسلام و استقلال کشور در تمام کشور محسوس و در علوم دانشگاهی و فرهنگ مترقی محسوس تر می باشد و ضرورت توسعه و اصلاح مراکز آموزشی و انقلاب فرهنگی به معنای واقعی هر روز روشنتر می گردد.» ایشان ادامه دادند: «بحمدلله ستاد انقلاب فرهنگی در مدت کوتاهی که از عمرش گذشته خدمت های ارزنده و گام های مفید و مؤثری در این امر حیاتی برداشته؛ و مورد تقدیر و تشکر است ولی خروج از فرهنگ بدآموز غربی و نفوذ و جایگزین شدن فرهنگ آموزندۀ اسلامی ـ ملی و انقلاب فرهنگی در تمام زمینه ها در سطح کشور آنچنان محتاج تلاش و کوشش است که برای تحقق آن سالیان دراز باید زحمت کشید و با نفوذ عمیقِ‏ ‎‏ریشه دار غرب مبارزه کرد و ما می دانیم که اگر با دقت ریشه یابی کنیم، آنچه بر ملت ما ‏گذشته و اکنون می گذرد حتی جنگ تحمیلی، سرچشمه از دانشگاه غرب زده و متخصصان غیر متعهد و وابسته گرفته است.» امام خمینی افزودند: «مع هذا، قشر متدین انقلابی اعم از اساتید متعهد و معلمان وطنخواه اسلامی و دانشجویان انقلابی موظفند با هوشیاری بدون غفلت از این مسئله مهم، به دانشگاهها و مدارس و آنان که هنوز خواب رژیم سابق را می بینند و رویه های فرهنگ شرق را در سر می پرورانند. اجازه ندهند که خارج از دروس موظف خود به صحبتهای انحرافی بپردازند. و در صورتی که نصیحت برآنان اثر نداشت به شورایعالی انقلاب فرهنگی، که شکل گرفته است و انجام وظیفه می کند، اطلاع دهند و باید بدانند با مسامحه در این امر به تدریج در دانشگاهها و دبیرستانها خط انحرافی، نفوذ خواهد کرد و در پیشگاه خداوند متعال مسؤول هستند.» پس از صدور این فرمان، محمدعلی انصاری در نامه ای از امام خمینی پرسید: آیا لازم است در خبر، نام ستاد انقلاب فرهنگی به شورای عالی انقلاب فرهنگی تغییر داده شود؟ امام (ره) نیز در پاسخ ایشان نوشتند: «لزومی ندارد، ولی مانعی ندارد.» منابع: صحیفه امام ج۱۲ ص۲۰۷ و ۲۰۸ صحیفه امام ج ۱۲، ص ۴۳۱و۴۳۲ صحیفه امام ج ۱۸ ص ۸۳ و ۸۴ انتهای پیام,اندیشه امام و رهبری,۲ اردیبهشت ۱۴۰۰ / ۰۳:۱۵,"برگزیده‌ها,انقلاب فرهنگی,شورای انقلاب فرهنگی,امام خميني (ره),تاریخ انقلاب اسلامی ایران,تعطیلی دانشگاه ها,رژیم پهلوی",سرطان بدخیم سلسله اعصاب آموزشی
46,به گزارش ایسنا، غذاها بر اساس ‌محتوای‌ پروتئین، ویتامین‌ و موادمعدنی در ۶ گروه اصلی غذایی قرار دارند. انتخاب انواع غذاها از گروه های مختلف به شرح زیر و همچنین انتخاب مواد غذایی جایگزین در هر گروه غذایی برای بر طرف کردن نیازهای تغذیه ای شامل آب، املاح، ویتامین ها، مواد معدنی، پروتئین و انرژی مورد نیاز بدن افراد روزه دار در سه وعده غذایی سحر، افطار و شام ضروری است. شش گروه غذایی اصلی و جایگزین های آنها عبارتند از: - گروه نان و غلات: نان ها شامل سنگک، بربری، نان جو، لواش، تافتون و سایر نان های محلی، برنج، انواع ماکارونی، رشته ها، غلات صبحانه، بلغور گندم، بلغور جو است. توصیه بر این است که حداقل نیمی از نان و غلات مصرفی روزانه از نوع سبوس دار باشد. - گروه سبزی ها: شامل انواع کاهو، اسفناج، کرفس، سبزی خوردن و سایر سبزی های برگی، انواع کلم، هویج، بادمجان، نخود سبز، لوبیا سبز، انواع کدو، فلفل، قارچ، خیار، گوجه فرنگی، پیاز و ... - گروه میوه ها: شامل انواع میوه های فصل از جمله مرکبات مانند پرتقال، نارنگی، لیمو ترش، لیمو شیرین، گریپ فروت، سیب، کیوی و ... و انواع آب میوه طبیعی و بدون شکر افزوده، کمپوت میوه های کم شیرین یا بدون شکر افزوده و میوه های خشک. باید توجه کرد که مصرف مقادیر کافی گروه سبزی ها و میوه ها در ایام روزه داری با تامین ویتامین ها به خصوص ویتامین C و پیش ساز ویتامین  A به تقویت سیستم ایمنی بدن برای مقابله با بیماری کووید ۱۹ کمک می کنند. - گروه شیر و لبنیات: شامل شیر، ماست، پنیر، کشک و دوغ. این گروه علاوه بر تامین کلسیم و فسفر و بخشی از پروتئین، ویتامین های گروه B به خصوص ویتامین B۲ و B۱۲ را که به تقویت سیستم ایمنی بدن کمک می کنند، تامین می کند. توصیه بر این است که لبنیات از نوع کم چرب (کمتر از ۲.۵ درصد چربی) مصرف شود. - گروه گوشت و تخم مرغ: این گروه منبع تامین پروتئین حیوانی و با کیفیت بالا هستند و شامل گوشت قرمز، مرغ، ماهی، میگو، بلدرچین، غاز، اردک، تخم مرغ و تخم سایر پرندگان هستند. - گروه حبوبات و مغز دانه ها: حبوبات شامل نخود، انواع لوبیا، عدس، باقلا، لپه، ماش و ... و مغزها شامل گردو، بادام، فندق، پسته، بادام زمینی، بادام هندی و ... بنابر اعلام دفتر بهبود تغذیه جامعه وزارت بهداشت، در ایام روزه داری امسال، به مصرف منابع کافی پروتئین اعم از حیوانی و گیاهی که برای عملکرد طبیعی سیستم ایمنی بدن برای پیشگیری از بیماری کووید ۱۹ لازمند، باید توجه شود. انواع حبوبات منبع  پروتئین هستند و وقتی همراه با غلات مصرف می شوند، به عنوان جایگزین گوشت، مرغ و ماهی می توانند یک پروتئین خوب و با کیفیت را برای بدن تامین کنند. انتهای پیام,سلامت,۲ اردیبهشت ۱۴۰۰ / ۰۳:۲۹,"کروناویروس,همه_باهم_علیه_کرونا,وزارت بهداشت,روزه داری,ماه رمضان ",توصیه‌های غذایی در ماه رمضان و در شرایط پاندمی کرونا
47,"به گزارش ایسنا و به نقل از آی‌ای، یک تحقیق بین المللی منتشر شده در مجله ""نیچر ژئوساینس""(Nature Geoscience) نشان می‌دهد که یک گروه بین‌المللی از محققان هنگام مطالعه روی گسل آلپ نیوزلند جزئیات جدیدی از یکی از ""دروازه‌های زلزله"" را در طبیعت کشف کردند. یک ""دروازه زلزله""(earthquake gate) منطقه‌ای از پیچیدگی گسل را توصیف می‌کند که می‌تواند در برابر گسستگی زلزله با توجه به هندسه گسل، جهت گسستگی و تاریخچه زمین لرزه‌های قبلی ایستادگی کند. ""نیکولاس بارت"" زمین‌شناس دانشگاه ""کالیفرنیا ریورساید""(UC Riverside) می‌گوید: ""دروازه زلزله"" مانند یک میله توقف در محل تلاقی جاده با خط آهن است که ترافیک را هدایت می‌کند. گاهی اوقات با علامت سبز بلند می‌شود و اجازه عبور به خودروها می‌دهد، گاهی اوقات نیز با علامت قرمز، دستور توقف می‌دهد تا قطار عبور کند. مرکز زلزله نگاری جنوب کالیفرنیا(SCEC) اخیراً دروازه‌های زلزله را به عنوان یک اولویت تحقیقاتی مهم در نظر گرفته است، زیرا می‌توانند به روشن شدن رفتارهای آینده زلزله کمک کند. محققان در مطالعه جدید خود مشخص کردند که دروازه زلزله آلپ تقریباً ۷۵ درصد احتمال دارد در عرض ۵۰ سال یک زلزله خسارت بار ایجاد کند. مدل‌های آنها همچنین نشان می‌دهد که زمین لرزه بعدی در این دروازه تقریباً ۸۲ درصد احتمال دارد که بزرگای هشت ریشتری یا بیشتر داشته باشد. محققان با ترکیب یافته‌های شواهد زلزله‌های گذشته و شبیه‌سازی‌های رایانه‌ای که توسط ژئوفیزیکدانان انجام می‌شود، یافته‌های جدیدی در مورد رفتار مورد انتظار زمین لرزه‌های آینده در گسل آلپ کشف کرده‌اند. ""جیمی هووارت"" زمین‌شناس دانشگاه ""ویکتوریا"" از ولینگتون گفت: زمین لرزه‌های بزرگ باعث لرزش‌های جدی و لغزش زمین می‌شوند که بقایای حاصل به رودخانه‌ها و دریاچه‌ها منتقل می‌کنند. ما می‌توانیم چندین متر از رسوبات دریاچه را حفاری کنیم و الگوهای متمایزی را که نشان می‌دهد یک زمین لرزه منطقه مجاور را لرزانده است یا نه، تشخیص دهیم. همچنین با قدمت‌گذاری رسوبات می‌توانیم دقیقاً زمان وقوع زلزله را تشخیص دهیم. محققان داده‌های ۲۰ زلزله از مهم‌ترین زمین‌لرزه‌های رخ داده طی ۴۰۰۰ سال گذشته را با سابقه ۱۰۰ هزار ساله زمین‌لرزه‌های تولید شده توسط شبیه‌سازی رایانه‌ای مقایسه کردند. ""بارت"" گفت: شبیه‌سازی‌ها نشان می‌دهد که زمین لرزه‌ای به بزرگی شش تا هفت ریشتر در دروازه زلزله می‌تواند تنش و قوت را تغییر داده و موجب زلزله‌های بزرگتر شود. ما می‌دانیم که سه گسستگی اخیر از دروازه زلزله عبور کرده است. هوش مصنوعی یک مزیت بزرگ برای رشته ژئوفیزیک در چند وقت اخیر بوده است که به مدل‌های پیشرفته اجازه می دهد تا رفتارهای آینده زمین را پیش‌بینی کنند. به عنوان نمونه، سریع‌ترین رایانه جهان موسوم به ""فوگاکو"" در حال حاضر برای پیش‌بینی الگوهای سونامی در ژاپن پس از وقوع زلزله استفاده می‌شود. در همین حال، محققان دانشگاه ""استنفوردگ در حال توسعه یک هوش مصنوعی برای تنظیم دقیق لرزه‌نگاری به صورت لحظه‌ای هستند. تحقیقات متمرکز بر دروازه‌های زلزله این امکان را می‌دهد که به طور فزاینده‌ای جزئیات و پیش‌بینی‌های مربوط به زمین لرزه‌ها را فراهم کند. اینها نه تنها بینش بیشتری نسبت به دوره‌ای که ممکن است زلزله رخ دهد، می‌دهند، بلکه همچنین قدرت زلزله پیش رو را برای ما تخمین می‌زنند. انتهای پیام",علم و فناوری جهان,۲ اردیبهشت ۱۴۰۰ / ۰۲:۵۳,"زلزله,زمین لرزه,دروازه زلزله","نقش ""دروازه زلزله"" در وقوع زلزله‌ها چیست؟"
48,به گزارش ایسنا، هفته بیست و یکم لیگ برتر فوتبال ایران عصر امروز (پنجشنبه) با برگزاری سه دیدار پیگیری می‌شود که در مهم‌ترین دیدار نساجی از سپاهان میزبانی می‌کند. نساجی‌ مازندران – سپاهان، ورزشگاه وطنی، ساعت ۲۱ سپاهان اصفهان که با هدایت محرم نویدکیا روزهای خوبی را سپری می‌کند و رقابت تنگاتنگی با پرسپولیس در صدر جدول دارد، حالا در قائم‌شهر باید به مصاف نساجی مازندران برود. شاگردان نویدکیا که از ۲۰ بازی قبلی خود ۴۱ امتیاز به دست آورده‌اند، به خاطر تفاضل کمتر از پرسپولیس در جایگاه دوم قرار دارد و می‌تواند با پیروزی برابر نساجی، صدر نشین لیگ شود. در مقابل نساجی که با تغییر سرمربی، روند بهتری را در نتیجه‌گیری طی می‌کند، در حال حاضر با ۱۶ امتیاز در رده پانزدهم جدول قرار دارد و اگر می‌خواهد از خطر سقوط فرار کند باید به فکر کسب سه امتیاز برابر میهمان خود باشد. نساجی که در دیدار هفته قبل خود دو بر صفر برابر پرسپولیس شکست خورد، برای بازی برابر سپاهان، نمی‌تواند از ساکت الهامی روی نیمکت بهره ببرد چون او در دیدار قبلی تیمش اخراج شده و در این بازی باید از روی سکوها نظارگر کار شاگردانش باشد. آلومینیوم اراک – پیکان، ورزشگاه امام خمینی، ساعت ۲۱ با جدایی خطیبی از آلومینیوم، این تیم اراکی حالا با هدایت علیرضا منصوریان روند تاکتیکی جدیدی را طی می‌کند. آلومینیوم که با ۲۸ امتیاز در جایگاه ششم جدول قرار دارد، امید زیادی دارد تا با استفاده از شرایط میزبانی، با برتری برابر پیکان، به رتبه چهارم جدول برسد و خود را در کورس کسب سهیه حفظ کند. در مقابل، پیکان که با ۲۵ امتیاز در رده یازدهم جدول قرار دارد، به دنبال این است تا با کسب حداکثر امتیازات در بازی خارج از خانه، از رتبه‌های پایین جدول فاصله بگیرد و جایگاه امنی برای خود ایجاد کند. مهدی تارتار سرمربی این تیم در هفته‌های اخیر اعتراض‌هایی به داوری داشته و باید دید آیا باز هم در بازی این تیم شاهد اشتباهات داوری خواهیم بود یا خیر. نفت مسجد سلیمان – مس رفسنجان، ورزشگاه بهنام محمدی، ساعت ۲۱ در سومین دیدار امروز، نفت مسجد سالیمان که به تازگی محمود فکری را به سرمربی‌گری تیم خود انتخاب کرده، از مس رفسنجان میزبانی می‌کند. فکری که فقط یک بار روی نیمکت نفت نشسته، در بازی قبلی خود برابر سپاهان یک امتیاز با ارزش بیرون از خانه را به دست آورد و حالا امیدوار است تا با اتکا به شرایط میزبانی، نخسین پیروزی خود را با نفت مسجدسلیمان کسب کند. نفتی‌ها با ۲۱ امتیاز در رده دوازدهم جدول قرار دارند و در صورت پیروزی برابر مس رفسنجان، می‌توانند شرایط خود را در جدول بهبود ببخشند. در مقابل مس رفسنجان هم که با ربیعی، روزهای خوبی را پشت سر می‌گذارد، با ۲۸ امتیاز در رده پنجم جدول قرار دارد و می‌تواند با پیروزی برابر میزبانش، یک پله در جدول صعود کند. در ادامه رقابت‌های هفته بیست‌ویکم، فردا نیز قرار است یک دیدار  دیگر در سیرجان برگزار شود. گل‌گهر سیرجان قرار است از ساعت ۲۱ در ورزشگاه شهید سلیمانی از صنعت نفت آبادان میزبانی کند. شاگردان امیر قلعه‌نویی که به لطف نتایج خوب هفته‌های اخیر به رتبه چهار جدول رسیده‌اند، امید زیادی دارند تا با استفاده از شرایط میزبانی و کسب سه امتیاز، خود را در کورس قهرمانی نگه دارند. در مقابل صنعت نفت آبادان، با ۲۵ امتیاز در رتبه نهم جدول قرار دارد و می‌تواند با کسب پیروزی برابر گل‌گهر، به تیم‌های بالا نشین جدول اضافه شود و  به کسب سهمیه لیگ قهرمانان  آسیا امیدوار باشد. انتهای پیام,فوتبال، فوتسال,۲ اردیبهشت ۱۴۰۰ / ۰۳:۴۴,ليگ برتر فوتبال ایران,سپاهان در سودای صدرنشینی لیگ برتر
49,به گزارش ایسنا، با لغو برگزاری مسابقات جام ملت‌های فوتبال ساحلی آسیا پس از دو بار تعویق تاریخ این مسابقات در اوایل سال ۲۰۲۱ به علت شیوع کرونا، تکلیف تیم‌های صعود کننده به جام جهانی بدون برگزاری مسابقه مشخص شد که بر این اساس، تیم ملی ایران به عنوان قدرتمندترین و پرافتخارترین تیم آسیا از جام جهانی بازماند! علت اصلی حذف ایران، به ناکامی این تیم در دوره گذشته مسابقات در تایلند باز می‌گردد که تیم ملی نتوانست از دور گروهی بالاتر برود و جام جهانی دوره گذشته را هم از دست داد و با لغو برگزاری انتخابی جام جهانی در این دوره، و معیار قراردادن سه دوره گذشته، باز هم این تیم جام جهانی را از دست داده است. از چندین هفته قبل و در پی سکوت کنفدراسیون فوتبال آسیا درباره نحوه حضور تیم‌ها در این مسابقات، نگرانی هایی درباره احتمال کنار گذاشتن ایران از این مسابقات وجود داشت اما حضور مهدی تاج در راس کمیته فوتسال و فوتبال ساحلی و همچنین یکی از اعضای کمیته اجرایی، تا حدودی موجب خوش‌بینی جامعه فوتبال ساحلی در ایران شده بود. اما در کمال ناباوری، کمیته اجرایی کنفدراسیون فوتبال آسیا اعلام کرد که به توصیه کمیته فوتسال و فوتبال ساحلی فدراسیون اعتماد کرده و با معیار قراردادن سه تیم برتر مسابقات قهرمانی آسیا در سه دوره اخیر، نماینده‌های این قاره برای حضور در جام جهانی فوتبال ساحلی ۲۰۲۱ روسیه تعیین شده است. در حالی که در ایران تصور بر این بود که مهدی تاج به عنوان رئیس کمیته مذکور، می‌تواند مانع قربانی شدن تیم ملی فوتبال ساحلی ایران شود، دقیقا از همین نقطه به این رشته ضربه خورده و مشخص نیست تاج چطور از حق کشور خود دفاع کرده است. فدراسیون فوتبال ایران چندی قبل در نامه‌نگاری با AFC اعلام کرده بود که این روش عادلانه نیست و حداقل می‌توان با برگزاری مسابقات پلی‌آف میان چهار تیم برتر آسیا، نامزدهای آسیا در این مسابقات را تعیین کند تا هر تیمی که در زمین مسابقه به پیروزی رسید، سهمیه جام جهانی را کسب کند اما ظاهرا این پیشنهاد مورد استقبال کمیته فوتبال ساحلی و AFC قرار نگرفته است. اگر چه تیم ملی ایران در دوره اخیر قهرمانی آسیا ناکام بود اما موفقیت‌های گذشته و اخیر تیم ملی فوتبال ساحلی ایران در مسابقات گوناگون مانند قهرمانی در مسابقات بین قاره‌ای جهان در سال ۲۰۱۹ و سومی در بازی های جهانی و دو دوره قهرمانی آسیا، گویای این مطلب است که تیم ملی ایران در حال حاضر بهترین تیم آسیا و جزو بهترین‌های جهان است. بعد از انفعال مهدی تاج در اعمال نفوذ به نفع تیم ملی فوتبال ایران در کسب میزبانی انتخابی جام جهانی و واگذاری میزبانی به بحرین، حذف تیم ملی فوتبال ساحلی از جام جهانی با وجود مدیریت مستقیم تاج بر کمیته فوتبال ساحلی آسیا، این حذف یک شاهکار بزرگ در عرصه دیپلماسی ورزشی است. انتهای پیام,فوتبال، فوتسال,۲ اردیبهشت ۱۴۰۰ / ۰۴:۱۰,"تيم ملي فوتبال ساحلی ایران,جام جهانی فوتبال ساحلی,AFC,مهدي تاج,فدراسيون فوتبال","چرا فوتبال ساحلی ایران از جام جهانی حذف شد؟/ ""تاج"" چه می‌کند؟"
50,"به گزارش ایسنا، به نقل از المیادین، ساعات اولیه بامداد پنجشنبه، رسانه‌های اسراییلی اعلام کردند که به نظر می‌رسد دست کم یک موشک به سمت تاسیسات هسته‌ای دیمونا در مرکز فلسطین اشغالی شلیک شده است. ساکنان محلی هم از شنیده شدن صدای انفجار خبر داده و گفتند شدت انفجار به قدری بوده که منزل آنها را لرزانده است. برخی رسانه‌های اسراییلی نیز از رهگیری یک فروند موشک توسط سامانه‌های پاتریوت اسراییل در نزدیکی تأسیسات هسته‌ای دیمونا خبر دادند. در مناطق مرکزی سرزمین‌های اشغالی هم آژیر خطر به صدا در آمد. ساعاتی بعد، رادیو ارتش اسرائیل در اولین واکنش اعلام کرد، ""آنچه اتفاق افتاده به نوار غزه مرتبط نیست"" و  گمانه زنی‌ها درباره اینکه احتمالا حمله‌ای از خاک سوریه یا لبنان انجام شده باشد، تقویت شد. لحظاتی بعد از بیانیه ارتش، رژیم صهیونیستی دست به حملاتی علیه برخی مواضع در جنوب دمشق زد. حملاتی که به گفته مسوولان سوری 4 زخمی بر جای گذاشته و جز خسارات مالی تلفات جانی نداشت. خبرگزاری رسمی سوریه از مقابله پدافند هوایی این کشور با ""حمله موشکی اسراییل به منطقه الضمیر"" در حومه دمشق خبر داد. ساعاتی بعد سخنگوی ارتش اسراییل مدعی شد یک موشک زمین به هوا از خاک سوریه به داخل اسرائیل شلیک شده که در منطقه بیابانی نقب سقوط کرده است. او گفت: در پاسخ به این اقدام ارتش اسرائیل سامانه پرتاب موشک و چند سامانه موشکی دیگر را در نزدیکی پایتخت سوریه هدف قرار داده است. انتهای پیام",فلسطین,۲ اردیبهشت ۱۴۰۰ / ۰۳:۵۹,"رژیم صهیونیستی,دیمونا",شنیده شدن صدای انفجار در نزدیکی تاسیسات هسته‌ای اسراییل/ حمله صهیونیست‌ها به جنوب دمشق
51,به گزارش ایسنا، این دانشگاه اعلام کرد که بر اساس برنامه‌ریزی‌ها و اقدامات صورت گرفته در زمینه‌ی توسعه‌ رشته گرایش‌های دانشگاه علم و صنعت ایران و پس از بررسی و تصویب موضوع در شوراهای ذی ربط دانشگاه و وزارت متبوع، مجوز لازم برای اجرای اولین دوره پذیرش دانشجو در رشته-گرایش‌های جدید را اخذ کرده است. این رشته‌های جدید، شامل دکترای رشته طراحی صنعتی (دانشکده معماری و شهرسازی)، کارشناسی ارشد دریانوردی گرایش بندر و کشتیرانی ( دانشکده مهندسی  صنایع) و کارشناسی ارشد  مهندسی سیستم های انرژی گرایش فناوری های انرژی (دانشکده فناوریهای نوین) می‌شود. در حال حاضر حدود ۱۲۰۰۰ دانشجو در مقاطع مختلف کارشناسی، کارشناسی ارشد و دکترا، در رشته‌های مختلف مهندسی و علوم پایه (۴۲ رشتهٔ تخصصی) در این دانشگاه مشغول به تحصیل هستند. انتهای پیام,آموزش,۲ اردیبهشت ۱۴۰۰ / ۰۳:۵۴,دانشگاه علم و صنعت,راه‌اندازی رشته گرایش‌های جدید در دانشگاه علم و صنعت
52,سیدمهدی حجتی در گفت‌وگو با ایسنا در رابطه با بازنگری در سیاست‌های جنایی و کیفری کع اخیر مورد تاکید رییس قوه قضاییه قرار گرفته است، گفت: سیاست کیفری به معنای مقابله با ارتکاب جرم با ابزار کیفر مانند تمامی سیاست‎های دیگر دولتی دارای الگوهای خاص می‎باشد و در طول بیش از چهار دهه ای که از انقلاب اسلامی می گذرد، در حوزه های مختلف اعم از جرم انگاری، مسئولیت کیفری و مجازات شاهد تغییر الگو و عدم پایبندی به الگوی واحدی بوده ایم و البته این تغییرات معمولاً رو به تعالی بوده است و بالاخص در قوانین مجازات اسلامی و آئین دادرسی کیفری مصوب سال ۱۳۹۲، روزآمدی قابل توجهی بر مبنای دست آوردهای نوین در حوزه حقوق کیفری نسبت به قوانین گذشته هستیم. این وکیل دادگستری گفت: بر خلاف سیاست کیفری که شامل تدابیری است که جنبه قضایی و اجرایی دارند و صرفاً اقدامات واکنشی رسمی را در بر می گیرد، سیاست جنایی در گامی فراتر از سیاست کیفری مشتمل بر تدابیر اجتماعی، فرهنگی و اقتصادی است که با مداخله جامعه مدنی در امر مبارزه با بزه و بزهکاری و پیشگیری از جرم مورد توجه قرار می گرد تا بر پایه آن بتوان پدیده مجرمانه را کنترل و مدیریت کرد. حجتی با اشاره به اینکه در حوزه سیاست جنائی نیز مدل های مختلفی وجود دارد که به طور کلی به دو مدل دولتی و جامعوی تقسیم می شود و سپس انشعبات دو تقسیمات دیگری بر آن حاکم می شود، گفت: آنچه در طول چهار دهه اخیر در مدل سیاست جنایی کشور مشاهده کرده ایم، مدل دولتی و از نوع اقتدارگرا در حوزه مبارزه با جرم بوده است و سیاست جنایی مشارکتی با استفاده از نهادهای مدنی و با حضور و مداخله شهروندان، تا قبل از تصویب قانون آئین دادرسی کیفری فعلی در سال ۱۳۹۲ در قوانین کیفری ما بسیار کم رنگ و مصداق النادر کالمعدوم بود و در واقع جامعه مدنی و نهادهای مدنی در مدیریت و کنترل بزه و بزهکاری، جایگاهی نداشتند و در حال حاضر نیز نمی توانند نقش پررنگی در این رابطه ایفا کنند و پاسخ به پدیده مجرمانه عمدتاً دولتی است. این  عضو هیأت مدیره کانون وکلای دادگستری مرکز با اشاره به اینکه اصولاً اتخاذ سیاست جنایی واحد در قابل جرایم مختلف و پدیده های متنوع مجرمانه نتیجه بخش نخواهد بود افزود: سیاست جنایی ترکیبی می تواند باعث پویایی و تنوع پاسخ های اتخاذی به پدیده مجرمانه شده و دست واضعان سیاست جنایی را در مقام جرم انگاری، کیفر گذاری و نحوه دادرسی باز بگذارد تا مثلا شیوه مقابله با جرام موارد مخدر یا بزهکاری های جنسی یا اقتصادی را یکسان انگاری نکرده و عنداللزم از یک آئین دادرسی افتراقی، برای رسیدگی به برخی از جرایم سود ببرند. حجتی افزود: نباید قانونگذاری در حوزه حقوق کیفری به ترتیبی باشد که قضات برای عادلانه کردن آن و کاهش شدت مجازات در قبال سیاست تسامح صفر مقنن در مواجهه با برخی از جرایم، خود دست به کار شوند و در وقع این رویه قضایی باشد که قانون را با تفسیرهای صورت گرفته در مجرای درست خویش قرار دهد و به همین دلیل است که سیاست جنایی تقنینی و قضایی باید در یک راستا قرار داشته باشند و در مقام تصویب قانون، علاوه بر صاحب نظران حوزه جرم شناسی و کیفرشناسی، از قضات باسابقه و مجرب نیز در تدوین و تهیه پیش نویس قانون سود برده شود. وی با اشاره به اینکه تعداد عناوین مجرمانه در قوانین کیفری ایران بسیار متکثر و متعدد است و  کشور با پدیده تورم قوانین کیفری روبرو است، گفت: تردیدی وجود ندارد که باید در این زمینه تجدیدنظر لازم صورت گیرد و سیاست جنایی قانوگذار در مبارزه با بزهکاری از صرف پاسخ های دولتی و سرکوبگر در قالب مجازات به سمت و سوهای دیگری مانند توسعه میانجی گری و افزایش دخالت نهادهای مدنی برای تحکیم جایگاه عدالت ترمیمی که آثار مثبتی برای جامعه در بردارد تغییر پیدا کند. حجتی افزود: در حوزه سیاست جنایی، ضروری است زیرساخت‌هایی که باعث بروز پدیده مجرمانه می شود مورد شناسایی قرار گرفته و اقدامات لازم برای پیشگیری از وقوع جرم و از بین بردن زمینه بزهکاری صورت گیرد؛ لذا نمی توان در حالی که اقتصاد کشور با مشکلات عدیده دست به گریبان است و روز به روز بر تعداد افرادی که به زیر خط فقر سقوط می کنند، انتظار کاهش وقوع جرایم مالی را داشت. انتهای پیام,حقوقی و قضایی,۲ اردیبهشت ۱۴۰۰ / ۰۴:۱۵,"سیدمهدی حجتی,قانون مجازات اسلامی",کشور با پدیده تورم قوانین کیفری روبرو است
53,دکتر فرهاد سلطانی در گفت‌وگو با ایسنا با اشاره به آخرین وضعیت بیمارستان‌های پذیرای کرونا در خوزستان اظهار کرد: ظرفیت تخت‌های بیمارستانی اختصاص یافته به بیماران مبتلا به کرونا در شهرستان‌ها تکمیل شده است و تعداد بیماران در شهرهای مسجدسلیمان، ایذه، شوش و اندیمشک زیاد است. وی افزود: با توجه به شلوغی بیمارستان‌ها و محدود بودن نیروی انسانی، مجبوریم به کادر درمان مرخصی ندهیم و از همه ظرفیت استفاده کنیم که این وضعیت، باعث خستگی و فرسودگی پرسنل درمانی می‌شود. معاون درمان دانشگاه علوم پزشکی اهواز در خصوص دیگر مشکلات حوزه درمان، گفت: منابع تجهیزاتی در حال مستهلک شدن هستند و گاهی اوقات این تجهیزات، ایراد پیدا می‌کنند و تا رفع این مشکلات مقداری زمان سپری می‌شود؛ این مشکلات منابع، در وضعیت شلوغی بیمارستان‌ها باعث اذیت ما شده است. وی با بیان اینکه در حال حاضر در استان خوزستان تقریبا ٢٠٠٠ بیمار مبتلا به کرونا بستری هستند، افزود: اکنون در بخش‌های عادی بیمارستان‌های خوزستان بیش‌ از یک هزار و ۵٠٠ بیمار و در بخش‌های ویژه نیز بیش از ۴٠٠ بیمار مبتلا به کرونا بستری هستند. انتهای پیام,خوزستان,۲ اردیبهشت ۱۴۰۰ / ۰۴:۳۲,"استانی-اجتماعی,اخبار اجتماعی - خوزستان,کروناویروس,همه_باهم_علیه_کرونا,خیز چهارم کرونا",تکمیل تخت‌های بیمارستانی شهرهای خوزستان / آمار بالای بیماران ۴ شهر
54,به گزارش ایسنا، جامعه باستان‌شناسی ایران در بیانیه‌ای با اعلام خبر درگذشت این باستان‌شناس که ساعات پایانی چهارشنبه یکم اردیبهشت  در ۹۹ سالگی درگذشت، این طور نوشته است: «در مدرسه لوور دانشگاه سوربون رشته باستان‌شناسی خواند. در ۱۹۵۰ از پایان نامه کارشناسی ارشد خود با نام عقاب در هنر و دین بین‌النهرین باستان، و در ۱۹۵۸ از پایان نامه دکتری با نام «شمایل نگاری مهرهای بین‌النهرین باستان قبل از ظهور ادبیات سومر در هزاره سوم پیش از میلاد » دفاع کرد. برای کاوش‌های باستان شناختی به عراق و سوریه سفر کرد. از ۱۹۶۱ در موزه لوور کار می کرد و در مدرسه لوور نیز درس می‌داد. در ۱۹۷۱ در دانشگاه رم به تدریس پرداخت. به باستان شناسی ایران باستان، به ویژه عیلام، علاقه مند بود و در ۱۹۶۳ به ایران آمد و برای نوشتن کتاب عیلام منابعی گردآورد. پس از آن نیز، به منظور تألیف کتابی درباره اشیای عتیقه شوش، چندین بار به ایران سفر کرد. از آثار تالیف شده پییر آمیه می‌توان به «عیلام»، «موزه لوور، آثار عتیقه ایران»، «هنر باستانی شرق نزدیک»، «حجاری شوش، مجموعه گزارش چ‌های هیئت باستان شناسی در ایران» و «تمدن‌های باستانی شرق نزدیک» اشاره کرد. انتهای پیام,گردشگری و میراث,۲ اردیبهشت ۱۴۰۰ / ۰۴:۱۹,"پیر آمیه,جامعه باستان‌شناسی ایران",شرق‌شناس موزه لوور درگذشت
55,به گزارش ایسنا، پزشکان معتقدند اگر می‌خواهید خوابی منجر به حفظ تندرستی داشته باشید باید ساعت ۹ شب به رختخواب بروید و در عوض برای انجام کارهای خود پیش از طلوع آفتاب برخیزید. ساعت خواب صحیح آنقدر مهم است که برخی اطبای طب ایرانی یکی از علل شیوع بیماری‌های التهابی در جوامع امروزی را ناشی از همین اختلال در ساعات خواب و دیر خوابیدن می‌دانند و معتقدند یکی از عوامل مهم رشد کودکان، رعایت ساعت خواب است و به کودکانی که اختلال رشد دارند اکیدا توصیه می‌شود ساعت ۹ شب بخوابند. خواب خوب، خوابی پیوسته و عمیق است که پس از برخاستن از آن احساس نشاط و سرزندگی ایجاد شود. البته میزان خواب برای افراد و مزاج‌های مختلف متفاوت است؛ به عنوان مثال برای فردی با مزاج گرم و خشک ممکن است ۴ الی ۵ ساعت خواب کافی باشد اما فردی با مزاج سرد و تر معمولا به ۷ الی ۸ ساعت خواب نیاز دارد. بنابر اعلام دفتر طب ایرانی وزارت بهداشت برای داشتن خواب خوب این نکات را مدنظر قرار دهید: _ حداقل ۲الی۳ ساعت قبل از خواب شام خورده باشید. _ از خوردن غذای سنگین در وعده شام پرهیز کنید. همچنین از مصرف غذاهای پر ادویه نیز خودداری کنید. مصرف غذاهایی مثل شیربرنج، حریره بادام، نان و پنیر باعث بهبود خواب می‌شود. _ از خوردن حبوبات نفاخ بویژه لوبیا و عدس در وعده شام پرهیز کنید، این خوراکی‌ها علاوه بر اختلال در خواب باعث دیدن خواب‌های پریشان می‌شود. _ دمای محل خواب را معتدل نگه دارید. خوابیدن در محیط گرم (بر حسب مزاج فرد) مانع خواب عمیق است و در طولانی مدت عوارضی به دنبال دارد. _ محل خواب آرام و کم نور باشد. خوابیدن در زیر نور ماه یا چراغ باعث عدم خواب عمیق و باقی ماندن خستگی در بدن می‌شود. _ از هیجان بیش از حد قبل از خواب و یا تماشای تلویزیون خصوصا فیلم پرهیز نمایید؛ زیرا باعث اختلال در خواب رفتن می‌شود. _ از غلبه خشم و پرخاشگری، بحث و مجادله پیش از خواب پرهیز نمایید؛ زیرا بر کیفیت خواب اثر منفی می‌گذارد. _ محل خواب را مرتب و پاکیزه نگه دارید. _ در طول روز یا پیش از خواب، از بستر خواب برای مطالعه، تماشای تلویزیون و... استفاده نکنید. _ بستر خواب باید نرم و ملایم باشد زیرا خوابیدن در محل خیلی سفت باعث فشار به اعصاب می‌شود. _ در زمان خواب خصوصا در فصول سرد با یک پوشش هر چند ظریف روی شکم را بپوشانید. _ در صورت ابتلای مکرر به زکام و ترشحات پشت حلقی، در زمان خواب ناحیه سر، گلو و کف پاها را بپوشانید. _ از خوابیدن در مناطق با بوهای بد و ناخوشایند پرهیز کنید. _ از روشن کردن چراغ خواب پرهیز نمایید؛ روشنایی هرچند کم باعث جلوگیری از خواب عمیق می‌شود. _ گوشی همراه خود را داخل اتاق خواب نبرید و در صورت اجبار حداقل در فاصله یک متری از سر بگذارید. _ محیط خواب را از حیوانات موذی و حشرات پاک کنید. _ خواب بر زمین سرد یا محل‌های نمناک باعث سستی اعصاب و اندام‌ها و درد پشت می‌گردد. _ از خوابیدن به پشت بپرهیزید؛ زیرا به پشت خوابیدن به علت تجمع ترشحات مغزی در منافذ مربوط به آن موجب عوارض متعدد مانند بی‌خوابی، کابوس، صرع، سکته، نزله و درد پشت می‌شود. _ از خوابیدن مداوم بر روی صورت نیز باید اجتناب کرد زیرا موجب کاهش جریان خون صورت شده و تغذیه پوست را مختل می‌کند. تکرار این رفتار می‌تواند سبب چین و چروک صورت شود. انتهای پیام ,سلامت,۲ اردیبهشت ۱۴۰۰ / ۰۴:۴۵,"طب ایرانی,طب سنتي,خواب,بی‌خوابی",توصیه‌های طب ایرانی برای خواب مناسب
56,استاندار مرکزی چهارشنبه اول اردیبهشت ماه در آئین کلنگ زنی این طرح در جمع خبرنگاران با اشاره به اینکه تولید رنگ آستر خودرو به صورت ED یکی از کارهای جدید در کشور به شمار می رود، گفت: این پروژه قرار است با صرف هزینه‌ای بالغ بر دو هزار میلیارد تومان به بهره برداری برسد. سیدعلی آقازاده افزود: امید است با احداث سالن‌های تولید رنگ آستر خودرو در واحد تولیدی شرکت تولید رنگ محارسازان آریا که یک واحد نوآور در حوزه تولید است بتوان از طریق اعطای هزار میلیارد تومان تسهیلات بانکی ظرف حداکثر سه سال آینده در قطع وابستگی و تولید ملی و از همه مهمتر در حمایت از صنایع خودروساز گام برداشت و افتخاری برای کشور و استان مرکزی رقم بخورد. استاندار مرکزی در ادامه با اشاره به بازدید خود از چند واحد صنعتی و تولیدی و بررسی مشکلات صنایع شهر صنعتی کاوه اظهار کرد: بررسی مشکلات صنایع این شهرستان به ویژه در تامین زیرساخت‌ها از برنامه‌هایی بود که در حاشیه بازدید از واحدهای تولیدی و صنعتی انجام و منجر به اتخاذ تصمیمات راهگشا در روزهای ابتدایی سال تولید، پشتیبانی‌ها و مانع زدایی‌ها شد. وی بیان کرد: یکی از مشکلات صنایع ساوه کمبود انرژی برق بود که در این جلسه مطرح و پس از بررسی پیشنهادات از سوی شرکت برق منطقه ای باختر و شرکت شهر صنعتی کاوه مقرر شد با بررسی دقیق کارشناسی و به صورت مشارکتی سرمایه گذاری شود تا اصلی ترین مشکل صنعت شهرستان ساوه برطرف شود. سید علی آقازاده استاندار مرکزی به همراه علی میرزایی معاون استاندار و فرماندار ساوه و جمعی از مدیران کل و مسئولین پس از کلنگ زنی این طرح از شرکت محار سازان آریا از روند تولید و نحوه فعالیت شرکت بازدید و سپس در جلسه هم اندیشی بررسی مشکلات شرکت کردند. مدیر عامل شرکت تولیدی محارسازان آریا نیز با بیان اینکه با ساخت این واحد برای ۴۰۰ نفر اشتغال ایجاد می‌شود، گفت: فاز اولیه این طرح با ۴۰۰ نیرو راه‌اندازی خواهد شد و پیش‌بینی شده برای فازهای بعدی نیز تا دو هزار نفر مشغول به فعالیت شوند. نادر میلانی افزود: پیش‌بینی ما این است که در یک سال این طرح به اتمام برسد و از سال دوم نسبت به بهره‌برداری اقدام شود. انتهای پیام,مرکزی,۱ اردیبهشت ۱۴۰۰ / ۱۷:۳۰,"استاندار مركزي,جهش تولید,رنگ خودرو,تولید؛ پشتیبانی‌ها، مانع‌زدایی‌ها,استانی-اقتصادی,استانی-شهرستانها",عملیات اجرایی احداث پروژه تولید رنگ آستر اولیه خودرو در ساوه آغاز شد
57,نوربخش داداشی در گفت‌وگو با ایسنا اظهار کرد: از امشب وزش باد شدید و نسبتاً شدید را در بخش‌هایی از استان خواهیم داشت که ممکن است باعث ایجاد خسارت در برخی مناطق شود. وی با اشاره به اینکه وزش باد تا اوایل صبح فردا ادامه خواهد داشت، افزود: از روز جمعه سوم اردیبهشت بانفوذ امواج سامانه پرفشار به استان، احتمال وقوع رگبار و رعدوبرق شدید محلی، وزش باد نسبتاً شدید و افت نسبی دما به‌ویژه در مناطق کوهستانی وجود دارد. مدیرکل هواشناسی گلستان بیان کرد: این وضعیت تا روز شنبه تداوم خواهد داشت. داداشی خاطرنشان کرد: طی این مدت آبگرفتگی موقت برخی معابر و اختلال در تردد جاده‌های کوهستانی دور از انتظار نیست. انتهای پیام,گلستان,۱ اردیبهشت ۱۴۰۰ / ۱۷:۳۷,"استانی-اجتماعی,هواشناسی گلستان,گلستان",احتمال وقوع رگبار محلی در گلستان
58,سعید آذری در گفت و گو با ایسنا، درباره عملکرد فولاد در دور رفت مرحله گروهی لیگ قهرمانان آسیا، اظهارکرد: در ابتدا خدا را شکر می کنم که فولاد پس از شش سال توانست آسیایی شود و به نمایندگی از استان فوتبال خیز خوزستان در این رقابت ها حضور دارد. البته انتظارات از فولاد برای آسیایی شدن بالا بود و شاید هم خیلی ها فکر نمی کردند که فولاد تا این جا به این صورت مبارزه کند اما فولاد نشان داد که طی ۱۸ ماه گذشته هم خوب تمرین و تلاش کرده و هم خوب یاد گرفته است. ضمن این که امروز می بینیم آموزه های علمی آقای نکونام خود را نشان داده و خدا را شکر تیم نیز با انگیزه در حال تلاش است. بازیکنان ما جانانه مبارزه کرده اند و دیدید که تیم های متمول السد و النصر چیزی فراتر از فولاد نشان ندادند و خدا راشکر می کنم که با پشتیبانی بی نظیر هواداران مان، انرژی بسیاری به تیم منتقل شده است. بازیکنان‌مان متوجه شده‌اند که در آسیا می‌توانند بدرخشند وی بیان کرد: من باتوجه به گروهی که در آن قرار داریم، عملکرد فولاد را در بازی های رفت موفقیت آمیز می دانم و جدا از هر نتیجه ای که در پایان مسابقات رقم می خورد، فکر می کنم فولاد تا این جای کار، نتیجه خوبی کسب کرده است. انسان در هر شرایطی که قرار می گیرد تلاش می کند خود را با آن شرایط تطبیق دهد و فولاد هم وقتی وارد این رقابت ها شد و داوری ها، شرایط زمین و خیلی مسائل دیگر را خوب دید، توانست خود را با شرایط تطبیق دهد، ضمن این که بازیکنان مان متوجه این موضوع هم شدند که در این مسابقات می توانند بدرخشند. مدیرعامل باشگاه فولاد خوزستان افزود: همچنین حضور در ویترین رقابت های بین المللی، انگیزه های اقتصادی و شخصی برای بازیکنان ایجاد می کند و بر این اساس تلاش می کنند خود را به نمایش بگذارند. تمام این موارد کنار هم قرار می گیرد و حاصل آن یک نمایش متفاوت از فولاد در آسیا بوده است. در این میان نیز باید به کار فنی آقای نکونام و تاثیر بسیار آن در عملکرد تیم اشاره داشت و خدا را شکر که بازیکنان مان نمایش قابل قبولی داشته اند. به حرف‌هایم به دیده تمسخر توجه کردند وی درباره بسته بودن پنجره نقل و انتقالات باشگاه فولاد و تاثیر آن در رقابت های آسیایی تیمش، گفت: باید دست تک تک بازیکنان تیمم را ببوسم. بازیکنانی که واقعا تلاش می کنند و زحمت می کشند. ما بحث بسته بودن پنجره را فراموش کردیم اما پنجره یکی دو تیم دیگر هم سال گذشته بسته بود که مشکل شان حل شد ولی از کنار مشکل ما بی تفاوت رد شدند که این موضوع ما را اذیت کرد، وگرنه بازیکنان مان همگی در حال تلاش بوده و همگی پرانگیزه هستند. من وقتی به کمیته استیناف رفتم، گفتم فولاد آسیایی می شود و شما به نماینده کشورتان فکر کنید اما برای‌شان قابل قبول نبود و حتی شاید به دیده تمسخر به حرف های من توجه کردند اما من عادت کرده ام که آینده را در نظر بگیرم و کار را انجام دهم. تابوی بازی مقابل تیم‌های بزرگ برای بازیکنان‌مان شکست آذری با تاکید بر این که در دور برگشت مرحله گروهی کار خیلی سخت تری خواهیم داشت، افزود: تیم ها تقریبا از هم شناخت پیدا کرده اند ولی از طرفی تابوی بازی کردن مقابل تیم های بزرگ برای بازیکنان ما شکست. شاید باورتان نشود که بار روانی بازی با النصر به مراتب از بار روانی بازی با السد برای ما بالاتر بود زیرا این تیم پیش از مصاف با ما در دیدار با السد، سه گل زده بود. به هر حال من فکر می کنم در دور برگشت با هوشیاری و اطلاعات بیشتر و تکیه بر توانمندی و دانش جواد نکونام و همکارانش و ساق های خستگی ناپذیر بازیکنان مان و همچنین حمایت بی نظیر مردم خوزستان، می توانیم بهتر کار کنیم. تیم‌های صعودکننده روز آخر مشخص می‌شوند وی درباره نتایج نزدیک بهم گروهی که فولاد در آن قرار دارد و گره خوردن کار نیز گفت: واقعا در گروه سختی قرار داریم و نتایج نزدیک به هم است. البته تمام تیم هایی که به لیگ قهرمانان آسیا راه پیدا کرده اند، از کیفیت لازم برخوردار بوده اند ولی من فکر می کنم گروه ما یکی از سخت ترین گروه ها است و گروهی است که صعودکنندگان آن در روز آخر مشخص خواهند شد. البته بازیکنان ما و کادرفنی مان، مرد روزهای سخت هستند. امیدوارم روندمان را ادامه دهیم و به فکر روزهای بهتر برای فوتبال خوزستان باشیم. مدیرعامل باشگاه فولاد در پایان نیز عنوان کرد: باید از تیم پزشکی مان که بسیار تلاش داشته و کمک می‌کنند، تشکر کنم. دیدید که تست کرونای ۹ عضو تیم النصر عربستان در کشور خودش مثبت اعلام شد ولی خدا را شکر ما تا این جا مشکلی از این بابت نداشته ایم. انتهای پیام,خوزستان,۲ اردیبهشت ۱۴۰۰ / ۰۴:۴۴,"استانی-ورزشی,اخبار ورزشی - خوزستان,تيم فوتبال فولاد خوزستان,ليگ قهرمانان آسيا ,سعيد آذري",به حرف‌هایم به دید تمسخر توجه کردند / تابوی بازی مقابل تیم‌های بزرگ برای فولاد شکست
59,سیدعلی آقازاده چهارشنبه اول اردیبهشت ماه در جلسه بررسی مشکلات شرکت تولیدی محارسازان آریا که با حضور جمعی از مدیران استانی و شهرستانی برگزار شد، اظهار کرد: کارآفرینان و کارگران این شرکت با تلاش و اهتمامی که دارند در صدد هستند تا  کشور را از وابستگی به صنعت رنگ رها کنند. وی با تاکید بر اینکه رنگ یک کالای استراتژیک است و در خصوص این محصول در گذشته وابسته به خارج از کشور بودیم، اظهار کرد: در سالیان گذشته رنگ مورد نیاز ایران از کشورهایی نظیر چین اروپا و هند وارد می‌شد اما امروز با تلاش دست اندرکاران این صنعت از جمله فعالان صنعت رنگ در شرکت محارسازان آریا این صنعت توانسته است کشور را به خودکفایی رسانده است. استاندار مرکزی تولید رنگ آستر خودرو در این واحد تولیدی را یک کار جدید و نوآور بیان کرد و افزود: همین‌قدر که بتوان رنگ‌دانه‌های مورد نیاز را که محصول پایه‌اش در ایران مانند صنایع پتروشیمی و معادن تولید می‌شود مدیریت کنیم در واقع حلقه مفقوده را با بهره گیری از علم مهندسان بومی در این شرکت‌ها پیدا کرده ایم که می‌توان آنرا به تولید نهایی رساند. وی با اشاره به آماده شدن زیرساخت‌های این شرکت برای تولید انبوه رنگ به عنوان یک کار بزرگ در استان و کشور اظهار کرد: حمایت از تولید در سال ۱۴۰۰ می تواند در سال تولید، پشتیبانی‌ها و مانع زدایی‌ها، موانع را کنار زد و خوشبختانه در ابتدای سال جدید جهش در تولید در این واحد تولیدی به خوبی دیده می شود و با حمایت و برطرف کردن موانع تولید در آن شتابان خواهد شد. آقازاده با اشاره به مشکل نقدینگی برای اجرای طرح توسعه این واحد صنعتی و تولیدی گفت: اخذ تسهیلات یک کار دشوار است اما با پیگیری گروه اقتصادی استان مرکزی اعم از معاون اقتصادی استانداری، رییس سازمان صمت و مدیر کل کار راه برای توسعه این مجموعه تولیدی باز می شود. وی با اشاره به اینکه این شرکت نزدیک به هزار میلیارد تومان تسهیلات نیاز دارد، افزود:  البته دو هزار میلیارد تومان هزینه راه اندازی طرح توسعه رنگ آستر خودرو است و امیدواریم ظرف دو ماه آینده توافق دریافت این تسهیلات صورت گیرد. امام جمعه ساوه نیز گفت: در سال تولید، پشتیبانی‌ها و مانع زدایی‌ها باید موانع پیش روی صنعت را به صورت میدانی بررسی و برطرف کرد. حجت‌الاسلام سید ابراهیم حسینی افزود: تلاش در تولید به نوعی یک جهاد مقدس به شمار می رود و برای مقابله با جنگ اقتصادی باید جهادگونه تلاش کرد. وی با تاکید بر اینکه جهش تولید و رسیدن به خودکفایی و توسعه اقتصادی بهترین مرگ بر آمریکاست، اظهار کرد: همه مسئولان و مردم باید با اهتمام جدی در تحقق شعار سال تلاش کنند. مدیر عامل شرکت تولیدی محارسازان آریا نیز با اشاره به اینکه صنعت رنگ اتومبیل در ایران در گذشته یک صنعت وارداتی بود، گفت: در سایه پشتکار و تلاش فعالان صنعت رنگ در ایران ظرف ۲۵ سال گذشته رنگ اتومبیل به ویژه در صنعت رنگ‌های متالیک و صدفی تولید شد که این نوع رنگ‌ها در دنیا تکنولوژی خاص خود را دارد. نادر میلانی به نقش تاثیرگذار مدیران و کارگران در صنعت رنگ اتومبیل اشاره کرد و با بیان اینکه در حال حاضر نسل دوم بنیانگذاران صنعت رنگ خودرو در کسوت مدیریتی فعال هستند، اظهار کرد: با وجود مشکلاتی که پیش روی صنعت رنگ وجود دارد اما این صنعت در کشور روز به روز پویاتر و پر رونق تر از گذشته فعالیت دارد و آثار و برکات آن به خوبی مشهود است. وی در ادامه گفت: در سایه مدیریت و برنامه ریزی می توان صنعت را توسعه داد و با دنیا در رقابت قرار گرفت و سربازان صنعت رنگ کشور به ویژه صنعت رنگ اتومبیل تمام تلاش خود را برای دست یابی به خودکفایی و عدم وابستگی به خارج بکار بسته و در این مسیر نیازمند حمایت مسئولان هستند. انتهای پیام,مرکزی,۱ اردیبهشت ۱۴۰۰ / ۱۷:۴۱,"تولید؛ پشتیبانی‌ها، مانع‌زدایی‌ها,رنگ,ساوه,استانی-اقتصادی,استانی-شهرستانها",مانع زدایی از مسیر تولید، خودکفایی را به دنبال خواهد داشت
60,به گزارش ایسنا، نشست نخستین بازار فیلم مجازی در ایران با حضور کامیار محسنین مدیر ارتباطات بین‌الملل و فاطمه جواهرساز مدیر بازار فیلم بعد از ظهر امروز ۱ اردیبهشت در صفحه اینستاگرام جشنواره جهانی فیلم فجر برگزار شد. محسنین در ابتدای این نشست ضمن تشریح شرایط برگزاری بازار فیلم در این دوره از جشنواره جهانی فیلم فجر گفت: در این یک سال تحقیقاتی می‌کردیم که ببینیم به چه شکل می‌توانیم بازار را برگزار کنیم به این نتیجه رسیدیم که از راهی استفاده کنیم که جشنواره کن و تورنتو استفاده کرده بودند. ما گرایشی داریم تا در وهله اول روی بازاریابی فیلم‌های ایرانی تمرکز کنیم. فاطمه جواهرساز مدیر بازار فیلم جشنواره در ادامه این گفت‌وگو درباره آخرین وضعیت برگزاری بازار فیلم جشنواره جهانی فجر توضیح داد: ما در مکاتباتی که با صاحبان آثار داشتیم، تاکنون پاسخ‌های مثبت زیادی گرفته‌ایم تا به صورت مجازی در خدمت آن‌ها باشیم. آخرین وضعیت بازار فیلم جشنواره جهانی فیلم فجر محسنین در توضیح کیفیت برگزاری مجازی بازار فیلم جشنواره جهانی فجر با استفاده از پلتفرم جهانی «سیناندو» (Cinando) بیان کرد: قرار است از بخش ویدیو لایبرری هم استفاده کنیم و قراردادی بسته شده و این امکان را داریم که ۶۰ پکیج از فیلم‌های ایرانی به مدت ۱۱۰ دقیقه داشته باشیم. پلتفرمی که با آن قرارداد بسته‌ایم به قدری امن است که کسی نمی‌تواند از آن دانلود غیرقانونی کند. محسنین تاکید کرد: این پلتفرم با جشنواره کن هم همکاری داشته است. در این پلتفرم  ۶۰ بسته سینمای ایران بارگذاری می‌شود، ضمن اینکه در فضای مجازی بازار می‌توانیم پذیرای ۴۰۰ مهمان خارجی باشیم که خریداران فیلم، دبیران و برنامه‌ریزان جشنواره، منتقدان و چهره‌های شاخص هم در بین آنها خواهند بود. او ادامه داد: جشنواره فجر این امکان را می‌دهد که صاحبان فیلم، خودشان آثار را بارگذاری کنند. وقتی کسی وارد پلتفرم «سیناندو» می‌شود یا در زمره مهمانان مهم قرار می‌گیرد به محتوا دسترسی پیدا می‌کند، اما مهمانان و خریداران دسترسی مستقیم به آثار نخواهند داشت. باید به صاحبان آثار درخواست بدهند تا به آن‌ها اجازه دسترسی داده شود. این پلتفرم یک ماه اشتراک رایگان خواهد داد تا استفاده‌کنندگان با شرکت‌های بین‌المللی در تماس باشند. ‌لینک ۶ ماهه آثار منتخب در بخش بازار هم در اختیار صاحبان آثار قرار می‌گیرد. محسنین در بخش دیگر این برنامه گفت: فیلم‌های حاضر در جشنواره مطابق روال هر ساله از بین فیلم‌هایی انتخاب می‌شوند که برای نمایش در بازار برگزیده شوند. ملاقات‌هایی در چارچوب آنلاین با صاحبان آثار، خریداران و... نیز ترتیب داده می‌شود. شیوه تعامل خریداران و فروشندگان جواهرساز درباره برنامه‌هایی که در بازار فیلم در دست پیگیری است،‌ گفت: درباره ملاقات‌هایی که الان مرسوم شده باید بگویم خریداران می‌توانند درخواست بدهند و مستقیما با شرکت‌های پخش ایرانی در ارتباط باشند و برای مذاکرات بعدی با هم در تعامل باشند. جشنواره جهانی فیلم فجر از بالاترین استانداردهای بین‌المللی استفاده می‌کند در اصل همان امکانی که فستیوال‌های بین‌المللی استفاده می‌کنند و این اتفاق بزرگی است. من این اطمینان خاطر را می‌دهم که افراد بتوانند از این بازار مجازی استفاده کنند و با اطمینان خاطر این بازار را دنبال کنند. محسنین هم بیان کرد: برای برگزاری میتینگ هم با پلتفرمی به توافق رسیدیم که با مشکلات وصل شدن مواجه نباشیم و دو طرف بتوانند به راحتی با هم ارتباط برقرار کنند. بسیاری از فیلم‌ها هستند که راه حضور و نمایش در مجامع بین‌المللی به پخش‌کنندگان جهانی را از همین بازار جشنواره جهانی فیلم فجر آغاز کرده‌اند. البته ما حق نداریم اطلاعات را فاش کنیم چون مفاد قرارداد محرمانه است. هیچ بازاری نمی‌تواند دقیقا اعلام کند چه اتفاقاتی در آن رخ داده است. او در مورد وضعیت سینما در شرایط کرونا گفت:‌ روال سینمای ایران توقف پیدا نکرده است و حتی در سال کرونایی چیزی حدود ۱۱۰ عنوان فیلم تولید و درخواست حضور در جشنواره ملی فیلم فجر را داده بودند. او ادامه داد: وضعیت اکران در همه جای دنیا نابسامان است اما یکی از راه‌های درآمدزایی در تمام دنیا حضور در مجامع بین‌المللی و کسب حق پخش از این حضورهاست. سینمای ایران هم نمی‌توانست از این قاعده مستثنی باشد در نهایت فوریت و ضرورت احساس می‌شد که راهکاری برای تداوم بازار بین‌المللی فراهم شود به همین جهت فکر می‌کنم امسال یکی از موضوعاتی که می‌توانیم درباره آن بحث کنیم این است که برای خیلی‌ها مسافرت به ایران و دور بودن از محل کاری سخت بود. برخی از نمایندگان جشنواره‌های بزرگ بین‌المللی ممکن بود در برخی دوره‌ها نتوانند حضور پیدا کنند اما امسال می‌بینم که نمایندگان بسیاری از جشنواره‌های مهم برای حضور ابراز تمایل کرده‌اند. یک تازه در سینمای ایران نشست لایو اینستاگرام برگزاری نخستین بازار فیلم مجازی در ایران با صحبت‌های فاطمه جواهرساز ادامه پیدا کرد. او در مورد شیوه حضور خریداران خارجی در بازار فیلم گفت: درباره خریداران باید بگویم با توجه به گستردگی کشورها، سعی کردیم از تمام کشورها خریداران خوبی را پیدا کنیم و با آنها مکاتبه کنیم و خوشبختانه تا الان بازخوردهای خوبی گرفته‌ایم حتی برخی اصرار به برگزاری بازار به صورت فیزیکی داشتند اما گفتیم می‌توانند به صورت آنلاین حضور داشته باشند. این نشست با صحبت‌های محسنین پایان یافت: امیدواریم این بازار مجازی پایه‌گذار ارتباطات جدیدی برای صاحبان آثار ایران در مجامع بین‌المللی باشد. انتهای پیام,سینما و تئاتر,۱ اردیبهشت ۱۴۰۰ / ۱۷:۴۳,بازار جشنواره فیلم فجر,در بازار مجازی جشنواره جهانی فیلم فجر چه خواهد گذشت؟
61,حمید ملانوری، امروز چهارشنبه یکم اردیبهشت در بازدید از قرارگاه پدافند هوایی شرق کشور که به مناسبت فرا رسیدن هفته ارتش  انجام شد، گفت: بیانات معمار کبیر انقلاب اسلامی، حضرت امام خمینی (ره) و ابتکار عمل ایشان در  نامگذاری ۲۹ فروردین به نام روز ارتش، جایگاه ارتش را  محکم کرد. به گزارش ایسنا، وی به وجه تمایز ارتش جمهوری اسلامی ایران با سایر ارتش‌های جهان اشاره کرد و ادامه داد: ارزشی و مکتبی بودن وجه تمایز اصلی این ارتش با سایر ارتش‌های جهان است. به گفته وی؛ ارتش جمهوری اسلامی ایران، همواره از منافع ملی کشورمان در مرزهای آبی ،خاکی و هوایی که مورد طمع کشورهای زورگو بوده، دفاع می‌کند. استاندار به قدرت روز افزون نظام اسلامی اشاره و تصریح کرد: جمهوری اسلامی ایران با رهبری هوشمندانه مقام معظم رهبری(مدظله العالی) و با مشارکت همه دستگاه های نظامی، ارزش و اقتدار بسیاری در جهان  پیدا کرده است. ملانوری با اشاره به وظیفه خطیر پدافند هوایی، یادآور شد: مأموریت و وظیفه پدافند بسیار خطیر و سنگین است و آسمان امن امروز کشور محصول اقدامات ارزنده پدافند هوایی است. انتهای پیام,خراسان جنوبی,۱ اردیبهشت ۱۴۰۰ / ۱۷:۴۸,"استانی-اجتماعی,ارتش جمهوري اسلامي ايران",مکتبی بودن؛ وجه تمایز اصلی ارتش ایران با سایر ارتش‌های جهان است
62,سردار ناصر فرشید اظهار کرد: با تلاش ماموران جان بر کف پلیس در خراسان جنوبی طی یک ماه گذشته حدود ۷ تن انواع مواد مخدر از سوداگران مرگ کشف شده است و مأموران ۸۴۲ قاچاقچی مواد مخدر را در این رابطه دستگیر کردند. به گزارش ایسنا، به نقل از پایگاه خبری پلیس، فرمانده انتظامی خراسان جنوبی با بیان اینکه ۵۸ هزار لیتر سوخت از قاچاقچیان طی یک ماه گذشته کشف شده است؛ افزود: ماموران در زمینه حمل قاچاق کالا و فراورده های نفتی نیز ۲۶۰ قاچاقچی و محتکر را دستگیر کردند که ارزش ریالی کالاهای قاچاق و احتکار شده بیش از ۴۳ میلیارد ریال برآورد شده است. این مقام ارشد انتظامی با اشاره به دستگیری ۲۹۵ سارق طی یک ماه گذشته، تصریح کرد: شهروندان در نگهداری اموال خود نکات ایمنی و حفاظتی را بیشتر رعایت کنند. فرشید بر رعایت قوانین راهنمایی و رانندگی تاکید کرد و گفت: طی یک ماه گذشته ۶ هزار و ۳۳۲ اعمال قانون در خصوص ممنوعیت و محدودیت ترددهای کرونایی و تخلفات حادثه ساز انجام شده است. کشف ۱۱ هزار عدد قرص ترامادول در قاین سرهنگ محمود زال بیکی، فرمانده انتظامی قاین نیز گفت: مأموران انتظامی این شهرستان در بازرسی از یک اتوبوس مسافربری ۱۱ هزار و ۵۰۰ عدد قرص ترامادول کشف کردند. وی اظهار کرد: مأموران ایست و بازرسی شهید غلامی شهرستان قاین هنگام کنترل خودروهای عبوری در محورهای مواصلاتی به یک اتوبوس مسافربری مشکوک شدند و خودرو را جهت بررسی بیشتر متوقف کردند. وی افزود: مأموران در بازرسی از خودرو ۱۱ هزار و ۵۰۰ عدد قرص ترامادول که به طرز ماهرانه ای در اتوبوس جاساز شده بود کشف کردند که ارزش ریالی کالای قاچاق کشف شده بنا بر نظریه کارشناسان مربوطه بالغ بر ۱۱۵ میلیون ریال براورد شد. فرمانده انتظامی قاین بیان کرد: مأموران در این رابطه یک اتوبوس توقیف و یک متهم را دستگیر کردند که متهم دستگیر شده با تشکیل پرونده جهت سیر مراحل قانونی به مراجع قضائی معرفی شد. زال بیکی با اشاره به اینکه قاچاق کالا پدیده‌ای است که از جهات گوناگون حیات سالم اقتصادی و فرهنگی یک جامعه را تهدید می‌کند؛ خاطرنشان کرد: پلیس با تمام توان و جدیت همواره آماده است تا با قاچاقچیان و اخلالگران نظم و امنیت اقتصادی مقابله کند. انتهای پیام,خراسان جنوبی,۱ اردیبهشت ۱۴۰۰ / ۱۷:۵۳,"استانی-اجتماعی,مواد مخدر,منطقه خراسان جنوبی",کشف ۷ تن انواع مواد مخدر در خراسان جنوبی
63,"""بهنام احمدی"" درگفت و گو با خبرنگار ایسنا، افزود: در فروردین ماه سال ۱۴۰۰ تعداد ۹ فقره اظهارنامه صادراتی به وزن ۱۵۱ تن کالا شامل: پودر و عصاره قالب شیرین بیان، انواع محصولات آرایشی بهداشتی، به مقصد کشورهای آلمان و عراق صادر شده که ارزش این محصولات ۲۱۷ هزار و ۵۹۵ دلار می باشد. وی ادامه داد: به لحاظ وزنی نسبت به مدت مشابه سال قبل ۳۵ درصد و از لحاظ ارزش دلاری ۱۴۳ درصد رشد را نشان می‌دهد. مدیر گمرک استان کهگیلویه و بویراحمد بیان کرد: همچنین در فروردین امسال تعداد ۱۰ فقره پرونده قاچاق کالا مطابق با ماده ۴۷ قانون مبارزه با قاچاق کالا و ارز در گمرک استان تشکیل و مراحل و تشریفات قانونی آن به پایان رسید. انتهای پیام",کهگیلویه و بویراحمد,۱ اردیبهشت ۱۴۰۰ / ۱۷:۵۱,"استانی-اقتصادی,كهگيلويه و بويراحمد,گمرك ",رشد ۱۴۳ درصدی صادرات از گمرک کهگیلویه و بویراحمد
64,به گزارش ایسنا، شاه محمود قریشی وزیر خارجه پاکستان ظهر امروز(چهارشنبه، اول اردیبهشت‌ماه) با حضور در مجلس شورای اسلامی با  محمدباقر قالیباف رئیس مجلس شورای اسلامی دیدار و گفت و گو کرد. قالیباف در ابتدای این دیدار ضمن ابراز رضایت از ارتباط خوب و صمیمی میان ایران و پاکستان، گفت: سیاست قطعی جمهوری اسلامی ایران، همکاری نزدیک با کشورهای همسایه است. رئیس مجلس شورای اسلامی در ادامه تصریح کرد: زمانی که می بینیم دشمنان ما با دخالت های خود، به دنبال از بین بردن ارتباطات عمیق و قلبی ما هستند، برای تقویت روابط مصمم تر می شویم. وی در ادامه با ابراز خرسندی از اینکه ایران و پاکستان توانسته اند روابط خوبی بین خود برقرار کنند، اظهار داشت: پیش از این در ملاقات با سفیر پاکستان در تهران بر توسعه همکاری های مرزی، تجارت و افتتاح بازارچه های مرزی تاکید کردم. اکنون از امضای یادداشت تفاهم بازارچه‌های مرزی و گشایش پایانه مرزی «پیشین-مند» خرسندیم. قالیباف همچنین با اشاره به سطح مطلوب همکاری های سیاسی و امنیتی فیمابین عنوان کرد: سطح ارتباطات اقتصادی نسبت به ظرفیت های دو کشور دچار خلاء هایی است که با در نظر داشتن مشکلات تحریم و شیوع کرونا باید از ظرفیت های بالای دو کشور بیش از پیش استفاده کرد. وی همچنین با تشکر از مواضع پاکستان برای مبارزه با اسلام هراسی بیان کرد: دولت، پارلمان و ملت جمهوری اسلامی ایران با هرگونه صدای تفرقه افکنانه میان امت اسلامی مخالف بوده و به دور از اختلافات قومی و مذهبی در سایه وحدت امت اسلامی زندگی می کنند. قالیباف در بخش دیگری از سخنان خود گفت: اخیراً وبینار روسای مجالس کشورهای همسایه افغانستان برگزار شد. ایده‌های مهمی برای همکاری اقتصادی و مبارزه با تروریسم مطرح و ارتقای صلح و امنیت افغانستان و منطقه مورد تاکید قرار گرفت. وی همچنین گفت: با طرح خروج آمریکا از افغانستان نقش همسایگان در کمک به این کشور اهمیت بیشتری یافته است از این رو جمهوری اسلامی ایران همکاری با پاکستان را برای پیشبرد سازنده امور در افغانستان، کلیدی می‌داند. رئیس مجلس شورای اسلامی همچنین در پایان خاطرنشان کرد: سیاست ما در قبال کشمیر همواره مشخص بوده و حقوق مردم این منطقه مورد توجه ماست. وزیر خارجه پاکستان: افتتاح سومین گذرگاه مرزی میان پاکستان و ایران باعث تقویت تجارت می‌شود شاه محمود قریشی نیز در این دیدار با بیان اینکه در ماه رمضان، ماه مغفرت می‌توانیم به درون خود بنگریم، گفت: تبادلات پارلمانی باعث هماهنگی و نزدیک شدن برای درک بهتر مفاهیم شده و پارلمان‌ها می توانند ملت ها را به هم نزدیک تر کنند. قریشی با اشاره به افتتاح پایانه مرزی پیشین-مند عنوان کرد: امروز یادداشت تفاهمی برای افتتاح بازارچه‌های مرزی به امضا می‌رسد که باعث تقویت تجارت و باز شدن بازارچه های مرزی جدید می شود. وزیر خارجه پاکستان همچنین از مواضع ایران در قبال کشمیر که در قالب بیانیه ای منتشر شد، تشکر و بیان کرد: در حق مردم این منطقه نقض حقوق بشر صورت می گیرد که در شرایطی که هم اکنون با شیوع کرونا در قرنطینه مضاعف هستند، بیانیه رهبر انقلاب و مسئولان ایرانی برای ما دلگرم کننده بود و این موضوع از سنگ بناهای سیاست خارجی ما محسوب می شود. وزیر خارجه پاکستان در ادامه با اشاره به روند اتفاقات افغانستان گفت: هیچ یک نمی‌خواهیم داعش و تروریسم گسترش یابد و هر دو کشور خواستار صلح و آبادانی هستیم که این موضوع قطعا باعث تقویت روابط می شود. وزیر خارجه پاکستان در پایان پیام اسد قیصر رئیس مجلس پاکستان مبنی بر دعوت از رئیس مجلس شورای اسلامی کشورمان جهت سفر به این کشور را به قالیباف ارائه کرد. در این دیدار احمد امیرآبادی فراهانی، رئیس گروه دوستی پارلمانی ایران و پاکستان و سارا فلاحی عضو کمیسیون امنیت ملی مجلس و مسئولین ذیربط مجلس شورای اسلامی نیز حضور داشتند. انتهای پیام,مجلس,۱ اردیبهشت ۱۴۰۰ / ۱۷:۴۹,"ایران و پاکستان,محمدباقر قاليباف,رييس مجلس شورای اسلامی",تاکید رئیس مجلس بر گشایش بازارچه‌های مرزی ایران و پاکستان
65,سرهنگ اسماعیل خوشوقت در گفت و گو با خبرنگار ایسنا افزود: براساس مصوبه ای که به پلیس راهور ناجا ابلاغ شده است، تمام جرائمی که طی سال های گذشته تا پایان سال ۹۹ به عنوان معوق مانده و مشمول دو برابری شده بودند به اصل خود باز گشتند و مردم از چهارم اردیبشت ماه تا پایان دی ماه سال ۱۴۰۰ می توانند از این فرصت بخشودگی استفاده و اصل جریمه را پرداخت کنند. وی اظهار کرد: افراد می توانند با مراجعه به دفاتر پلیس+۱۰ لیست جرائمی که به اصل خود برگشته را دریافت و از درگاهای بانکی به صورت حضوری و غیر حضوری پرداخت کنند. رئیس پلیس راهنمایی و رانندگی استان کهگیلویه و بویراحمد تصریح کرد: اگر تا دی ماه سال ۱۴۰۰ از  این فرصت استفاده نکنند این جریمه دو برابر شده و به اصل برمی گردد و اعمال خواهد شد. خوشوقت همچنین عنوان کرد: کسانی که به مراکز اهدای خون جهت اهدا خون مراجعه می کنند، شامل محدویت های کرونایی نمی شوند. انتهای پیام,کهگیلویه و بویراحمد,۱ اردیبهشت ۱۴۰۰ / ۱۷:۵۱,"استانی-اجتماعی,پلیس راهنمایی و رانندگی,بخشودگی جرایم رانندگی,كهگيلويه و بويراحمد",بخشودگی جرائم دو برابر شده تا پایان سال ۹۹
66,"""محمدحسین برهمن"" در گفت و گو با خبرنگار ایسنا، افزود: به همت مرکز نوآوری گیاهان دارویی مرکز علمی_کاربردی جهاددانشگاهی یاسوج با حمایت دانشگاه جامع علمی کاربردی استان، اداره کل تعاون، کار و رفاه اجتماعی، شرکت شهرک‌های صنعتی استان، پارک علم و فناوری استان، مرکز تحقیقات جهاد کشاورزی استان، بنیاد ملی نخبگان استان و جهاد دانشگاهی استان اولین رویداد شتاب (استارپ آپی) فرآیند تولید و فرآوری عسل (به صورت مجازی) با مشارکت سرمایه گذاران، تسهیل کنندگان و فعالان ملی عسل برگزار می شود. وی تصریح کرد: این رویداد با ۵ محور شامل ۱_ طرح توجیهی بسته بندی و فرآوری عسل ۲_ فرآوردهای متنوع زنبور عسل و بهره گیری از آن ها ۳_ اقتصاد و تجارت فرآورده های زنبور عسل ۴_روش‌های تولید و فرآوری محصولات زنبور عسل ۵_ استانداردهای عسل طبیعی و تشخیص عسل طبیعی از تقلبی  از جمله محورهای پذیرش ایده ها می باشد. سرپرست مرکز علمی_کاربردی جهاد دانشگاهی کهگیلویه و بویراحمد اظهار کرد: آخرین مهلت ثبت نام برای شرکت کنندگان و ارسال ایده ها به دبیرخانه رویداد، ۲۰ اردیبهشت ماه ۱۴۰۰ است و بعد از تاریخ مذکور، ارزیابی اولیه ایده های ثبت نامی توسط داوران مجرب صورت گرفته و از بین ایده های ارسالی حداقل ۱۰ ایده با افراد و تیم های کاری ثبت نام شده فراخوانی خواهند شد. برهمن در خصوص جوایز تیم های برتر، تاکید کرد: جوایز اولین رویداد استارپ آپی برای نفر اول: تیم اول مبلغ ۲۵ میلیون ریال، نفر دوم: تیم دوم مبلغ ۱۵میلیون ریال و نفر سوم: تیم سوم مبلغ ۵ میلیون ریال همراه با اعطاء گواهینامه و همچنین استقرار رایگان ۳ تیم برتر در فضای اشتراکی مرکز نوآوری و مشاوره رایگان تیم های برتر جهت تجاری سازی ایده های خود است. وی بیان کرد: علاقمندان برای شرکت در این رویداد می توانند به لینک دریافت ایده ها به آدرس http://kba.acecr.ac.ir/fa/form/۳۷۲ مراجعه و ایده خود را در صفحه ثبت نام رویداد مرکز نوآوری گیاهان دارویی علمی _کاربردی جهاد دانشگاهی یاسوج ثبت و یا با شماره تماس ۰۹۱۷۵۱۷۲۰۰۱، ۰۹۱۷۳۴۳۶۱۱۴ ارتباط حاصل نمایند. گفتنی است؛ که این رویداد در روز سه شنبه مورخ  ۲۸ اردیبهشت ۱۴۰۰ ساعت ۱۰ صبح برگزار خواهد شد. انتهای پیام",کهگیلویه و بویراحمد,۱ اردیبهشت ۱۴۰۰ / ۱۷:۵۸,"استانی-علمی و آموزشی,كهگيلويه و بويراحمد,دانشگاه علمی کاربردی,رویداد شتاب","برگزاری رویداد ملی ""شتاب"" در مرکز علمی _ کاربردی جهاددانشگاهی"
67,به گزارش ایسنا و به نقل از دیلی میرور، چلسی یکی از اولین باشگاه هایی بود که از سوپرلیگ اروپا کنار کشید. در جریان دیدار این تیم برابر برایتون در لیگ برتر، هواداران اجازه ورود اتوبوس تیم را به ورزشگاه ندادند و کار به جایی رسید که پتر چک و یکی از مسئولان باشگاه از اتوبوس پیاده شدند و اقدام به آرام سازی جو موجود در اطراف ورزشگاه کردند تا این دیدار با تاخیر برگزار شود. ساعاتی بعد از این دیدار سایت باشگاه چلسی کناره گیری از لیگ اروپا را اعلام کرد. رومن آبراموویچ مالک روس چلسی این اقدام را باعث خدشه دار شدن اعتبار کاری خود دانست. او عقیده داشت بروس باک رئیس باشگاه چلسی می تواند فضا را مدیریت کند و از کناره گیری این باشگاه از سوپرلیگ اروپا ابراز عصبانیت و تعجب کرد و انتظار نداشته است که باشگاه در راستای دولت عمل کند و از رقابت ها کنار بکشد. این مالک روس که مدتها است دیگر در ورزشگاه حضور ندارد و بازیهای تیمش را نگاه نمی کند، پروژه گسترش ورزشگاه استمفوردبریج شهر لندن را بر عهده دارد و قرار است ظرفیت این ورزشگاه به نزدیک به ۷۰ هزار نفر برسد. با کناره گیری باشگاه چلسی و سایر تیم های انگلیسی، چند تیم دیگر از جمله اتلتیکومادرید و اینتر نیز جدایی خود را از این پروژه اعلام کردند. انتهای پیام,جهان ورزش,۱ اردیبهشت ۱۴۰۰ / ۱۷:۵۴,"رومن آبراموویچ,سوپر لیگ اروپا,تیم فوتبال چلسی",عصبانیت آبراموویچ از کناره گیری چلسی از لیگ اروپا
68,به گزارش ایسنا، پایگاه خبری واللا رژیم صهیونیستی در گزارشی نوشت، سرویس امنیتی رژیم صهیونیستی هفته گذشته رایزنی‌هایی انجام داد و مسوولان نظامی با ارائه دلایل روشنی گفتند، محمود عباس، رئیس تشکیلات خودگردان فلسطین وادار خواهد شد انتخابات پارلمانی را که قرار است ۲۲ مه برگزار شود به تعویق اندازد. در این گزارش آمده است که فرمانده بخش عملیات و فرماندهی مرکزی رژیم صهیونیستی منتظر اعلام تعویق انتخابات از سوی محمود عباس نماندند و اقدامات و واکنش‌های لازم در صورت وقوع درگیری و تنش ناشی از تعویق انتخابات را به آویو کوخاوی، رئیس ستاد کل ارتش رژیم صهیونیستی ارائه کردند. براساس این گزارش، از ابتدای هفته آینده حالت آماده باش در فرماندهی مرکزی تشدید خواهد شد و کوخاوی با اقدامات لازم در صورت وقوع درگیری در میان ملت فلسطین و تظاهراتی که به دلیل ناامیدی این ملت در اثر تعویق انتخابات به عملیات خصمانه علیه رژیم صهیونیستی منجر خواهد شد، موافقت کرد. مسؤولان صهیونیستی بعید نمی‌دانند که به سمت اراضی اشغالی موشک‌هایی شلیک شوند به گونه‌ای که ارتش را مجبور خواهد کرد به آن جواب دهد. مسؤولان امنیتی در بررسی‌های خود پیرامون اتفاقات جاری فلسطین گفتند، آمریکایی‌ها، اروپایی‌ها و رژیم صهیونیستی می‌دانند که اگر انتخابات تشکیلات خودگردان فلسطین برگزار شود قدرت حماس بیشتر خواهد شد اما هیچ‌کس نمی‌خواهد مداخله کند تا به عنوان دلیل شکست انتخابات معرفی نشود. کارزار انتخاباتی تشکیلات خودگردان به مرحله حساسی رسیده است از این پس انتظارات از انتخابات بالاست و آن طور که به نظر می‌رسد اگر عباس هفته بعد تعویق انتخابات را اعلام نکند متوقف کردن این امر دشوار خواهد بود. براساس اطلاعاتی که مسؤولان در فرماندهی مرکزی در بررسی ارزیابی‌های وضعیت چند روز آینده ارائه کردند، نگرانی‌ها درباره لیست‌های جداگانه جنبش فتح و ائتلاف پشت پرده یحیی سنوار، رهبر حماس در غزه و محمد دحلان است که مدعی است از سوی فتح نامزد انتخابات شده است. این اقدام ممکن است به کنترل سیاسی حماس در کرانه باختری و برکناری عباس منجر شود. ارزیابی مسؤولان نظامی رژیم صهیونیستی بر این است که محمود عباس در سایه مشکلاتی از قبیل وضعیت بد اقتصادی تشکیلات خودگردان فلسطین، دودستگی فتح و شیوع ویروس کرونا می‌تواند انتخابات را به تاخیر اندازد. همچنین این نگرانی وجود دارد که عباس رژیم صهیونیستی را مقصر بداند که می‌گوید از برگزاری انتخابات در قدس شرقی ممانعت می‌کند. قرار است انتخابات پارلمانی فلسطین ۲۲ مه و انتخابات ریاست تشکیلات خودگردان ۳۱ اوت برگزار شود. انتهای پیام,فلسطین,۱ اردیبهشت ۱۴۰۰ / ۱۷:۵۹,"انتخابات فلسطین,اسراييل",آماده باش ارتش رژیم صهیونیستی برای احتمال لغو انتخابات فلسطین
69,تصویربردار:‌ آریا جعفری، فاطمه نصر / تدوینگر: جواد علیزاده,خبر,۱ اردیبهشت ۱۴۰۰ / ۱۸:۰۵,"طرح واکسیناسیون پاکبانان شهر اصفهان,کروناویروس,همه_باهم_علیه_کرونا,منطقه اصفهان,خیز چهارم کرونا,واکسن کرونا",ویدئو / تزریق واکسن کرونا به پاکبان‌های اصفهان
70,به گزارش ایسنا و به نقل از تایمز، پروژه سوپرلیگ که بعد از ۴۸ ساعت با کناره گیری تیم ها منتفی شده است پروژه های اقتصادی زیادی داشت و یکی از این ها کم کردن حقوق فوتبالیست ها بوده است. مسئولان این تیم ها قصد داشتند برنامه هایی تدوین کنند که براساس آنها حقوق و دریافتی فوتبالیست ها در یک سال حداکثر به ۵۵ درصد از درآمد باشگاه در آن سال برسد و به همین خاطر جلوی انتقال های نجومی گرفته شود. بعد از اسنادی که از مسئولان سوپرلیگ به دست آمد فاش شد که برنامه اصلی این نهاد کم کردن قدرت فوتبالیست ها بوده است. در حال حاضر تیم های مدرن و بزرگ بین ۷۰ تا ۸۰ درصد از درآمد خود را در سال صرف پرداخت به بازیکنان می کنند که رقم بسیار بالایی است و به همین خاطر تیم ها با هم تفاهم کردند تا با حضور در این پروژه به کم کردن رقم پرداختی به فوتبالیست ها کمک کنند. به دلیل شیوع ویروس کرونا خیلی از تیم ها با معضل خرید بازیکن روبرو هستند و در تابستان گذشته نیز این اتفاق رخ داد و کاهش چشمگیری در خرید بازیکن را شاهد بودیم و اتفاقی که به نظر می رسد در تابستان سال جاری نیز تکرار شود. انتهای پیام,جهان ورزش,۱ اردیبهشت ۱۴۰۰ / ۱۸:۱۵,"سوپر لیگ اروپا,یوفا",تایمز فاش کرد: هدف سوپرلیگ کاهش رقم قرارداد فوتبالیست ها است
71,عزیزاله شهبازی روز چهارشنبه یکم اردیبهشت در جلسه ستاد استانی مقابله با کرونا که با حضور نمکی وزیر بهداشت، درمان و آموزش پزشکی در سالن شهدای دولت استانداری برگزار شد، اظهار کرد: البرز پایتخت اول کشور در مهاجرپذیری است. به گزارش ایسنا، وی با بیان اینکه البرز متراکم‌ترین استان کشور با ۵۲۲ نفر جمعیت در هر کیلومترمربع است، افزود: روزانه بیش از یک میلیون تردد از محورهای البرز صورت می‌گیرد. وی افزود: البرز هاب دارویی کشور است و چهار واکسن مطرح در کشور در حوزه جغرافیایی البرز در حال مطالعه و تهیه هستند. شهبازی گفت: البرز بیش از یک میلیون جمعیت حاشیه‌نشین و کمترین سرانه تخت بیمارستانی را بین استان‌های کشور داریم و با سیستان و بلوچستان هم رده هستیم. وی افزود: در ابتدای دولت تدبیر و امید البرز دارای ۲۰۰۰ تخت بیمارستانی بود ولی اکنون این رقم به ۳۶۰۰ تخت رسید اما متاسفانه رشد جمعیت از این اقدامات فراتر رفته است. وی با قدردانی از تلاش‌های مجاهدانه کادر بهداشت و درمان استان، گفت: در موج‌های اول، دوم و سوم البرز سربلند بود و همه پای کار بودند. استاندار البرز با بیان اینکه البرز به لحاظ لوازم بهداشتی و ضدعفونی‌کننده هیچ کمبودی ندارد و مملو از این امکانات است، افزود: این استان قطب مولد برای تولید الکل است که به‌تازگی راه‌اندازی شده‌اند و پنج واحد جدید ایجاد شد. وی گفت: در فردیس به‌عنوان یک شهرستان ۷۰۰ هزار نفری فاقد بیمارستان یک پروژه ۲۶۰ تختی با رشد ۷۵ درصدی در انتظار توجه ویژه است. شهبازی افزود: ساخت سه بیمارستان توسط بخش خصوصی آغاز شده و درخواست می‌شود در خصوص مجوز و حمایت از آنها درخواست توجه داریم. وی گفت: بیمارستان طالقان که طی دستور از وزیر بهداشت ظرف دو روز مجوز گرفت و رئیس ستاد اجرایی فرمان امام (ره) نیز تقبل اعتبار کرد، در انتظار عنایت ویژه است. استاندار البرز افزود: همه در کنار هم برای سلامت مردم تلاش می‌کنیم و امید است تلاش‌های اعضای ستاد ملی و زیرمجموعه آن در استان‌ها موجب اعتلای سلامت کشور شود. انتهای پیام,البرز,۱ اردیبهشت ۱۴۰۰ / ۱۴:۳۹,"استانی-سیاسی,عزیزاله شهبازی,استانداری البرز",یک میلیون نفر در البرز حاشیه نشین هستند
72,"به گزارش ایسنا، در ۶۰ ثانیه های آموزشی ۱۴۰۰ (قسمت یازدهم: مدیریت شهری و روستایی و حکمروایی خوب) که بر روی پایگاه اطلاع رسانی وزارت کشور منتشر شده آمده است: ""حکمروایی خوب به نقش مردم، دولت و نهادهای عمومی و خصوصی تاکید می کند که به عنوان کارا ترین و اثربخش ترین شیوه اداره امور محلی در کشورها مطرح شده است. حکمروایی خوب شهری و روستایی در تلاش برای دستیابی به بهترین شیوه اداره و مدیریت امور محلی در شهرها و روستاها است؛ از این رو نهاد مدیریت شهری و روستایی که در ایران از نهادهای شهرداری، دهیاری و شورای اسلامی شهر و روستا تشکیل شده است می تواند یکی از اساسی ترین نهادها جهت تحقق حکمروایی خوب محلی باشد."" انتهای پیام",جامعه، شهری,۱ اردیبهشت ۱۴۰۰ / ۱۸:۱۰,"وزارت كشور ,انتخابات ۱۴۰۰,انتخابات شورای ششم,آموزش",نهاد مدیریت شهری و روستایی اساسی ترین نهادها جهت تحقق حکمروایی خوب محلی
73,به گزارش ایسنا، بنابراعلام شرکت نویان نگین پارسیان، دکتر حسینعلی شهریاری رئیس کمیسیون بهداشت و درمان مجلس ، دکتر تاج آبادی دبیر کمیسیون بهداشت و محمد علی محسنی بند پی عضو این کمیسیون به همراه دکتر محمودی مشاور وزیر بهداشت ، عصر سه شنبه ۳۱ فروردین ماه از خط تولید پیشرفته کیت های تشخیص آزمایشگاهی و نسل جدید دستگاه های ایمونو آنالایزر تمام اتوماتیک در شرکت نویان نگین پارسیان بازدید کردند. دولت باید از تصدی گری در حوزه تجهیزات آزمایشگاهی خارج شود رئیس کمیسیون بهداشت مجلس در این بازدید تلاش و توانمندی شرکت نویان نگین پارسیان در انتقال و بومی سازی مدرن ترین تجهیزات آزمایشگاهی به کشور را مورد تقدیر قرار داد و اظهار کرد: بحث اساسی و اهتمام مهم ما در کمیسیون بهداشت مجلس شورای اسلامی این است که بخش خصوصی باید محور فعالیت در بخش سلامت و خصوصا در حوزه هایی مثل صنایع و تجهیزات آزمایشگاهی باشد و دولت باید از تصدی‌گری به هر شکل در این بخش خارج شود و فقط عهده دار مسئولیت نظارت بر این بخش باشد. بخش خصوصی قابل اعتماد است وی با تصریح بر این نکته که جوانان بخش خصوصی در حوزه سلامت فعالیت های مثمرثمری دارند و در این بازدید نیز گوشه ای از این تلاش ها قابل مشاهده بود، تصریح کرد: در صنعت آزمایشگاهی ما باید به بخش خصوصی اعتماد کنیم  چرا که بخش خصوصی بهتر عمل می کند و دانش لازم را دارد. دولت و شرکت های دولتی نباید به عنوان وارد کننده یا تولید کننده تجهیزات آزمایشگاهی ایفای نقش کند چرا که بخش خصوصی ما در این حوزه توانمند است و ورود و تصدی گری دولت به حوزه های این چینی حاصلی جز رانت و طولانی شدن فرآیندهای تولید و پائین آمدن کیفیت تولیدات و خدمات ندارد. شهریاری خاطرنشان کرد: مجلس مانع زدایی از تولید را با جدیت در دستور کار قرار داده و امیدواریم این بازدید که آشنایی با ظرفیت های بخش خصوصی فعال در زمینه تجهیزات آزمایشگاهی را به دنبال داشت، بتواند به این امر خطیر کمک کند. سرمایه بخش خصوصی باید مورد صیانت دولت و مجلس قرار گیرد محمد علی محسنی بند پی عضو کمیسیون بهداشت مجلس نیز در حاشیه این بازدید اظهار کرد: ظرفیت‌های شرکت های خصوصی همچون شرکت نویان در ارتقاء سیستم های آزمایشگاهی کشور باعث افتخار و سربلندی کشور است. وی افزود: در شرایطی که دولت به دلیل تحریم از تامین منابع و انجام اقدامات لازم برای توسعه این صنعت بازمانده است، تلاش این شرکت منتهی به انتقال فناوری و مدرن ترین تجهیزات تولید کیت‌های آزمایشگاهی به کشور شده و باید این تلاش را حمایت کرد و قدر نهاد. محسنی بند پی، با بیان این که سرمایه ای که بخش خصوصی در این بخش هزینه کرده باید مورد صیانت دولت و مجلس قرار گیرد، اظهار کرد: دولت باید با این گونه فعالیت های بخش خصوصی هوشمندانه برخورد کند و با جلب اعتماد بخش خصوصی باعث افزایش سرمایه گذاری این بخش در صنعت تجهیزات آزمایشگاهی شود. آمادگی داریم موانع توسعه صنعت تجهیزات آزمایشگاهی را رفع کنیم وی ادامه داد: در گفتگو با مدیران شرکت نویان این نکته به دست آمد که برخی موانع پیش روی دست اندرکاران صنایع تجهیزات آزمایشگاهی است و ما درکمیسیون بهداشت قطعا وظیفه خود می دانیم این موانع را در حوزه قوانین و مقررات با وضع قوانین جدید یا اصلاح قوانین قبلی برطرف کنیم و همچنین اگر این موانع ساختاری و قانونی نیست مسئولیت داریم که هر مقام مسئولی در هر سازمانی مانع تراشی می کند یا سلیقه ای عمل می کند و مانع تولید و توسعه صنعت تجهیزات آزمایشگاهی کشور می شود را موظف به پاسخگویی و رفع مانع کنیم. صرفه جویی ارزی ۷۵ میلیون دلاری با انتقال فناوری مدرن آزمایشگاهی به کشور محمد صالحی مدیرعامل شرکت نویان نگین پارسیان نیز در حاشیه این بازدید با بیان این که از سال ۱۹۹۵ فناوری صنعت آزمایشگاهی در جهان به سمت اتومات‌شدن حرکت کرده است، اظهار کرد: به دلیل تحریم های ناجوانمردانه کشور ما تاکنون از دستیابی به این فناوری ها بازمانده بود. صالحی ادامه داد: شرکت نویان در فاز اول فعالیت خود سیستم های انجام تست های آزمایشگاهی را به صورت دستی آغاز کرده و در گام بعدی انتقال تکنولوژی های فول اتومات را که انجام روش های آزمایشگاهی بدون دخالت دست و بدون دخالت کاربرهای آزمایشگاهی را ممکن می کند، در دستور کار قرار داده است. وی افزود: فاز اول انتقال این تکنولوژی با عقد قراردادهایی که با تامین کنندگان خارجی داشتیم انجام شده و ان شالله در فاز بعدی با هماهنگی مسئولین در اداره کل تجهیزات پزشکی وزارت بهداشت و دید مثبتی که در کمیسیون بهداشت مجلس به این امر وجود دارد بتوانیم انتقال تکنولوژی مذکور را به ایران انجام دهیم. مدیرعامل شرکت نویان نگین پارسیان در توضیح مزیت های فناوری جدید تست های آزمایشگاهی اظهار کرد: این فناوری باعث می شود علاوه بر اینکه انتقال تکنولوژی های روز آزمایشگاهی به کشور، انجام شود، دقت و صحت جواب‌دهی آزمایشگاهی در کل کشور به یک سطح بالاتر انتقال پیدا کند. ضمنا با این تکنولوژی، تست های آزمایشگاهی فارغ از خطاهای انسانی و خطاهای انجام تست به صورت یکپارچه و یکدست انجام می شود. وی با بیان اینکه تا ۱۲ ماه آینده فرآیند انتقال فناوری مذکور به کشور میسر می شود، افزود: این تکنولوژی به صورت انحصاری در اختیار ۵ کشور امریکا، آلمان، ایتالیا، ژاپن و چین قرار دارد. صالحی با تاکید بر این که شرکت نویان مراحل تحقیق و توسعه لازم برای انتقال این فناوری را طی ۱۵ سال اخیر طی کرده است، گفت: صرفه جویی ارزی حاصل از این امر سالی در حدود ۷۵ میلیون دلار برآورد می شود. وی با بیان این که کمیسیون بهداشت مجلس قول مانع زدایی را برای تسریع فرآیند ورود این فناوری به کشور را داده است، اظهار کرد: با تحقق این وعده فناوری مذکور برای اولین بار در خاورمیانه به کشور ایران وارد می شود. صالحی با بیان اینکه فناوری پیشرفته کیت های آزمایشگاهی مزیت رقابتی قابل توجهی در حوزه صادرات برای ایران ایجاد می کند، خاطر نشان کرد: علاوه بر ظرفیت های صادرات و ارزآوری در حوزه تست های آزمایشگاهی، این تکنولوژی زیرساخت و پلتفرم پیشرفته ای برای ایران ایجاد می کند که در حوزه های استراتژیکی همچون بیوتکنولوژی کمک شایانی به کشور می‌کند. انتهای رپرتاژ آگهی,خبر بازار,۱ اردیبهشت ۱۴۰۰ / ۱۶:۴۵,"تجهیزات آزمایشگاهی,شرکت نویان نگین پارسیان,مدرن‌ترین فناوری آزمایشگاهی",انتقال مدرن‌ترین فناوری آزمایشگاهی به کشور توسط شرکت نویان
74,به گزارش ایسنا، بنابر اعلام گلیتال، امروزه خرید آنلاین، جای خود را به گذراندن ساعت ها وقت، برای خرید در بازار های روز داده است. این خرید کم دردسر و اغلب مقرون به صرفه، امکان یک انتخاب مناسب و اصولی را به شما می دهد. چرا که اغلب از تهیه یک کالا نظیر گلدان، می توانید تمام مشخصات فنی آن را بررسی کنید و با دقت بیشتری انتخاب کنید. علاوه بر این با وجود عکس های مختلف، از زوایای گوناگون، گل فروشی آنلاین خیال شما را از بابت ظاهر کار نیز راحت می کند. گل آپارتمانی از آن دسته کالا ها است که علاوه بر اینکه بستری برای رشد و تقویت یک گیاه و یا گل محسوب می شود، در تغییر رنگ، حال و هوا و دکوراسیون یک محیط، تاثیر فراوانی دارد. حتما تابحال متوجه این تاثیر چشمگیر و محسوس شده اید. یک گلدان سفید و ساده، حس سادگی و مینیمال فضا را تقویت می کند، در حالیکه یک گلدان رنگی، روح فضا را تحت شعاع قرار می دهد و بنا به روانشناسی انواع رنگ ها، احساساتی نظیر عشق، هیجان، آرامش و ... را ایجاد می کند. خرید گل و گلدان بصورت اینترنتی، در نگاه اول شاید کار سخت و پیچیده ای بنظر بیاید. اما اینطور نیست. زمانی که شما با نکات اصلی و مهم در این زمینه آشنا باشید، یک خرید راحت و مقرون بصرفه را تجربه خواهید کرد. نکات اصلی در انتخاب یک گلدان مناسب انتخاب یک گلدان، برای نگهداری گل های آپارتمانی و یا پرورش گل و گیاه در محوطه، انجام می گیرد. در هر دو مورد، دست شما بسیار باز است و می توانید با اعمال سلیقه های شخصی و شناخت بافت محیط، یک گلدان مناسب خریداری کنید. مهم ترین نکاتی که شما را برای یک خرید بهینه و هوشمند کمک می کند، در موراد زیر خلاصه می شود. · توجه به محیط قرارگیری یک گلدان: دقت کنید گلدان را برای کدام محیط خریداری می کنید؟ اساسا خرید گلدان برای فضایی نظیر محل کار، با محیط منزل، بسیار متفاوت است. ۱) محل کار: در فضاهای اداری، استفاده از گلدان های رومیزی مدرن در ابعاد کوچک، علاوه بر اینکه فضای کمتری را اشغال می کند، یک فضای تازه، با طراوت و شیک را برای شما ایجاد می کند تا به راحتی به کارهایتان برسید. اما همین انتخاب، زمانی که به منظور قرار گیری گلدان در فضای خانه، صورت می گیرد، تغییر می کند. ۲) فضای پذیرایی و یا نشمین: توجه به رنگ موجود در فضا، میزان فضای در دسترس و از همه مهمتر، بودجه مالی، گزینه های متفاوتی را برای انتخاب یک گلدان مناسب، پیش روی شما می گذارد. بهتر است اگر فضای کافی برای ایجاد یک گلخانه نقلی در محیط پذیرایی دارید، با رعایت تونالیته رنگ موجود در فضا، از چند گلدان متنوع و در رنگ های مختلف استفاده کنید، تا با ایجاد یک فضای خاص و شاخص، به خانه تان، رنگ و رویی تازه بدهید. در این صورت می توانید هم از گلدان های رومیزی استفاده کنید و هم از مدل های زمینی انتخاب کنید. ۳) آشپزخانه یا میز نهار خوری: قرارگیری یک گلدان تزیینی زیبا، بر روی میز ناهارخوری و یا حتی اپن آشپزخانه، علاوه بر ایجاد یک جلوه متفاوت به دکوراسیون منزل، بواسطه رنگ و لعاب گلدان و گل داخل آن، در تقویت اشتها افراد نیز تاثیر می گذارد. توجه به ابعاد و تناسبات اپن آشپزخانه و یا میز نهار خوری با گلدان انتخابی، مهمترین مسئله است که باید بدان دقت کنید. · تناسب جنس گلدان و گل: اساسا گل های مختلف، در هر گلدانی رشد نمی کنند و جنس گلدان در رشد و نمو یک گیاه، بسیار موثر است. امروزه با پیشرفت تکنولوژی، گلدان ها در متریال های مختلف تولید می شوند و هرکدام دارای مزایا و معایب ساختاری هستند که انواع آن شامل موارد زیر می شود. ۱) گلدان سفالی: قدیمی ترین گلدان هایی که در ذهن اغلب افراد جای گرفته اند، گلدان های سفالی هستند. این نوع گلدان، برای کاشت انواع گل و گیاه، مناسب است و با توجه به قیمت ارزانی که دارند، تهیه آن برای عموم مردم، آسان است. گلدان های سفالی، وزن بالایی دارند و اغلب برای استفاده در فضاهای بیرون و محوطه کاربرد دارند. ۲) گلدان سرامیکی و براق: این نوع از گلدان ها، با تنوع و رنگ بی شمار خود، دامنه انتخاب وسیع تری را برای شما ایجاد می کند. این گلدان های زیبا و کاربردی، بستر مناسبی برای انواع گل و گیاه آپارتمانی هستند و امکان قرار گیری در بخش های تراس، پاسیو و گلخانه های کوچک خانگی را دارند. کنترل رطوبت در این گلدان ها، با ایجاد یک روزنه در انتهای گلدان، شکل می گیرد. ۳) گلدان پلاستیکی: علت استفاده زیاد از گلدان های پلاستیکی، سبک وزن بودن آنان به انضمام قیمت بسیار پایین این نوع گلدان است. استفاده از محصولات پلاستیکی، به علت آسیب فراوانی که به محیط زیست می زنند، توصیه نمی شود اما اگر قصد دارید با حداقل هزینه، یک گلدان داشته باشید، گلدان پلاستیکی به دردتان خواهد خورد. در نهایت می توان گفت، انتخاب یک گلدان مناسب، نیاز به بررسی شرایط موجود محیط را دارد. شما می توانید با توجه به انتظاری که از گلدانتان دارید، یک نمونه مناسب را خریداری کنید. خرید آنلاین نیز، فرصت کمتری از شما خواهد گرفت و در نهایت دقت بیشتری را در این کار، به دست خواهید آورد. انتهای رپرتاژ آگهی,خبر بازار,۱ اردیبهشت ۱۴۰۰ / ۱۵:۵۴,"گل فروشی آنلاین گلیتال,خرید گلدان",به چه نکاتی در خرید گلدان آنلاین دقت کنیم؟
75,"به گزارش ایسنا به نقل از شبکه ای.بی.سی نت، دولت فدرال استرالیا برای اولین بار با استفاده از اختیارات جدید خود چهار توافق ایالات ویکتوریا را به دلیل آنچه ناسازگاری این توافقات با سیاست خارجی استرالیا عنوان کرده است، لغو کرد که دو مورد از آن مربوط به طرح چین برای احیا و توسعه جاده ابریشم موسوم به ""یک کمربند یک جاده"" است. این اقدام دولت فدرال استرالیا خطر ایجاد یک تنش تازه در روابط با پکن را پس از تنها چند هفته آرامش را به دنبال دارد. بنابر این گزارش، این اختیارات جدید به دولت فدرال استرالیا این امکان را می دهد که قراردادهایی را که دولت های ایالتی و منطقه ای، شوراهای محلی و دانشگاه ها با سایر کشورها منعقد می کنند، لغو کند. یکی از این توافق نامه ها، بین وزارت آموزش و پرورش ایالت ویکتوریا و یک آژانس دولتی در ایران است و دیگری مربوط به تفاهم نامه سال ۱۹۹۹ است که برای تشویق همکاری علمی میان وزارت آموزش عالی سوریه و وزارت آموزش عالی ویکتوریا طراحی شده بود. انتهای پیام",سیاست خارجی,۱ اردیبهشت ۱۴۰۰ / ۱۶:۴۵,ایران و استرالیا,لغو یک قرارداد ایالات ویکتوریای استرالیا با ایران
76,به گزارش ایسنا ، بهناز به‌نژاد، رییس هیات مدیره این شرکت دانش بنیان در مورد استارت چراغ‌های خیابانی یا ایگنایتور گفت: ایگنایتور (استارت چراغ‌های خیابانی بخار سدیم و متال هالید) تولیدکننده پالس‌های ولتاژ بالا با عرض کم برای ایجاد محیط پلاسما است. این محصول به لحاظ فنی یعنی روند تولید و مدار محصول، با نمونه‌های دیگر متفاوت است و علاوه بر قیمت پایین‌تر می‌تواند نواقص چراغ‌های خیابانی را رفع کند.  وی ادامه داد: عمده تولیدات شرکت در جهت ارتقای بهره‌وری انرژی برق در سیستم‌های روشنایی، برق و الکترونیک است که شامل محصولاتی چون انواع ایگنایتور (استارت چراغ‌های خیابانی بخار سدیم و متال هالید) و دستگاه تستر اجزای چراغ، لامپ فلورسنت T۵، انواع بالاست‌های الکترونیکی، ساعت فرمان نجومی، منابع تغذیه سوئیچینگ، چراغ اضطراری و سایر محصولات کنترل روشنایی می‌شود. برخی از این محصولات دانش بنیان و برخی دیگر در پروسه دانش بنیان شدن قرار دارند.  به‌نژاد در مورد میزان ظرفیت کنونی تولید در شرکت نیز توضیح داد: در حال حاضر ظرفیت تولید ما سالانه ۲۰۰ هزار قطعه ایگنایتور (استارت چراغ‌های خیابانی بخار سدیم و متال هالید) است، اما در سال جاری به دلیل نوسانات قیمت ارز و شرایط تولید، در مناقصات شرکت نکردیم و میزان تولید کمتر از این میزان بوده است.  رییس هیات مدیره این شرکت دانش بنیان در مورد برنامه‌های آینده این شرکت نیز خاطرنشان کرد: در نظر داریم تا ظرفیت تولید را با راه‌اندازی خطوط تولید جدید ارتقاء دهیم و بعد از دریافت بازخوردهای مرتبط با محصول از شرکت‌های مصرف کننده، در جهت بهبود فرآیند و ایجاد تغییر و بروزرسانی محصول متناسب با نیاز مشتری اقدام کنیم. با توجه به اینکه خط تولید کنونی نیز توسط تیم تحقیقاتی شرکت راه‌اندازی شده است، می‌توانیم به راحتی مطابق با تغییرات مورد نیاز، خط تولید را به‌روزرسانی کنیم.  به نقل از روابط عمومی صندوق نوآوری و شکوفایی، به‌نژاد در مورد تسهیلات دریافتی این شرکت از صندوق نوآوری و شکوفایی نیز خاطرنشان کرد: اگر تسهیلات مختلف صندوق نوآوری و شکوفایی نبود، تمامی محصولاتی که تاکنون تولید کرده ایم، به مرحله تولید نمی‌رسید. تاکنون ۴۵۰ میلیون تومان سرمایه در گردش، ۳۰۰ میلیون تسهیلات تولید صنعتی و یک میلیارد تومان سرمایه در گردش فوری بانکی از صندوق نوآوری و شکوفایی دریافت کردیم که برای توسعه و تولید انبوه محصولات مختلف استفاده شده است. انتهای پیام,علم و فناوری ایران,۱ اردیبهشت ۱۴۰۰ / ۱۶:۵۰,صندوق نوآوری و شکوفایی,افزایش ظرفیت تولید استارت چراغ‌های خیابانی
77,سردار محمدعلی حق‌بین، مشاور فرمانده نیروی زمینی سپاه طی روزهای گذشته به دلیل ابتلا به بیماری کرونا و تشدید این بیماری با توجه به جراحات شیمیایی به جای مانده از جنگ تحمیلی در یکی از بیمارستان‌های گیلان بستری و متاسفانه با تلاش های انجام شده عصر روز گذشته به یاران شهیدش پیوست. این سردار گیلانی به پاس ایستادگی و دفاع قهرمانانه در برابر کفر و استکبار جهانی و عوامل مزدور و فریب‌خورده آنان و همچنین اعتلای جبهه مقاومت اسلامی و دفاع از حریم اهل بیت(ع) به دریافت نشان درجه سه فتح از سوی فرماندهی معظم کل قوا مفتخر شده بود. انتهای پیام,گیلان,۱ اردیبهشت ۱۴۰۰ / ۱۶:۴۹,"استانی-عکس,سردار حق بین,وداع با پیکر شهدا",مراسم وداع با سردار «محمدعلی حق بین» در رشت
78,"به گزارش ایسنا بابک دین پرست در نامه‌ای به استانداران سراسر کشور با اشاره به ابلاغیه‌های وزیر کشور و فرمانده قرارگاه عملیاتی ستاد ملی مبارزه با کرونا بر مهمترین محورهای مصرح در ابلاغیه‌های مذکور تاکید کرد و گفت: از جمله این موارد اینکه ستادهای استانی درچارچوب طرح جامع مدیریت هوشمند محدودیت ها مصوب ستاد ملی، کلیه اقدامات و محدودیت ها را متناسب با وضعیت تعیین شده، عملیاتی و اجرایی کنند. بدیهی است درصورت هرگونه تغییر، مراتب پس از تصویب درستاد ملی ابلاغ خواهد شد. وی ادامه داد: متخلفان و ناقضان پروتکل ها و دستورالعمل های ابلاغی به منظور برخورد قانونی به مراجع ذیربط پیش بینی شده درمصوبات ستاد ملی و مراجع قضایی معرفی شوند. ضمن نظارت بر اجرای اعمال محدودیت ها، هرگونه نارسایی به فوریت مرتفع وکنترل ها قاطعانه اعمال شود. دبیر قرارگاه عملیاتی ستاد مقابله با کرونا افزود: تا زمان عادی شدن شرایط شهرهای قرمز و نارنجی جلسات ستاد استانی روزانه برگزار تا ضمن رصد آخرین وضعیت نسبت به اجرای قاطعانه و کامل طرح مدیریت هوشمند محدودیت ها اقدام شود. وی تاکید کرد: با پشتیبانی همه جانبه از نیروی انتظامی استان منع تردد از و به شهرستان های دارای ممنوعیت قرمز و نارنجی با اتخاذ تدابیر ویژه تری اعمال شود. معاون وزیر کشور در افزود: تیم های نظارت ویژه با مسئولیت دانشگاه علوم پزشکی استان و شهرستان و حضور نیروی انتظامی، هلال احمر، بازرسی اتاق اصناف و بسیج تشکیل شود و به صورت روزانه و مستمر بر اجرای پروتکل های بهداشتی ابلاغی و اجرای الزامات طرح محدودیت های هوشمند در سازمان های دولتی و سایر بخش های پنج گانه طرح، نظارت دقیق و به فوریت با هرگونه تخلف برخورد کنند. وی تاکید کرد: لازم است گزارش نظارت ها روزانه توسط مسئول تیم بازرسی در جلسات استانی ارائه و تدابیر لازم اتخاذ شود. دین پرست خطاب به استانداران ادامه داد: در اجرای ابلاغیه های موصوف فرمانده قرارگاه عملیاتی و تصمیمات جلسه مورد اشاره قرارگاه، حداکثرظرف مدت ۲۴ ساعت ضمن برگزاری جلسه ستاد استانی مدیریت کرونا موارد عنوان شده درگزارشات مذکورکه مرتبط با آن استان است، دقیقاً مورد بررسی و مداقه قرار گیرد و با بهره گیری از تمامی ظرفیت های موجود استانی و برپایه اختیارات و مسئولیت های قانونی مصرح درطرح جامع مدیریت هوشمند محدودیت های مصوب ستاد ملی، تمهیدات لازم در راستای اجرای دقیق پروتکل های بهداشتی و در نتیجه کنترل هرچه سریعتر بیماری کووید-۱۹ درسطح آن استان اتخاذ شود. دین پرست با اشاره به ضرورت برگزاری جلسات روزانه ستادهای استانی و شهرستانی، بازرسی و نظارت دقیق بر اعمال کامل محدودیت های قانونی متناسب با وضعیت شیوع و بروز بیماری در هر شهر، برخورد قانونی و بلادرنگ با تمامی ناقضان و متخلفان از دستورالعمل های ابلاغی تاکید کرد: ضرورت دارد که گزارش اقدامات انجام شده به‌صورت روزانه به کمیته امنیتی، اجتماعی و انتظامی ستاد و این قرارگاه منعکس شود. به گزارش پایگاه اطلاع رسانی وزارت کشور وی در پایان تصریح کرد: طبق مصوبه روزگذشته قرارگاه عملیاتی مقررشده است وزارت بهداشت، درمان وآموزش پزشکی با تکیه بر اختیارات و مسئولیت های قانونی خود و به‌ویژه کمیته عالی نظارت، ضمن انجام تکالیف و وظایف قانونی مربوطه، گزارشات هفتگی مربوط به آخرین تحولات مربوط به دو حوزه ""وضعیت اجرای پروتکل های بهداشتی در کشور در مقابله با ویروس کرونا"" و ""وضعیت کووید- ۱۹""در سراسر کشور را در مقایسه با هفته قبل، به همراه مصادیق دقیق تخلفات و تعلل های بخش های مختلف در سطح کشور، به قرارگاه عملیاتی منعکس کند که قطعاً روند اعلامی به عنوان مهمترین شاخص ارزیابی عملکرد ستادهای استانی مدیریت بیماری کرونا درمهار این بیماری محسوب خواهد شد. انتهای پیام",جامعه، شهری,۱ اردیبهشت ۱۴۰۰ / ۱۶:۴۹,"وزارت كشور ,همه_باهم_علیه_کرونا,قرارگاه عملیاتی ستاد کرونا",متخلفان و ناقضان پروتکل‌ها برای برخورد قانونی معرفی شوند
79,اورنگ ایلامی گفت: این مراکز در بازدید مشترک کارشناسان اداره نظارت بر درمان و کمیسیون ماده ۱۱ تعزیرات حکومتی دانشگاه، به دلیل مداخله در امور درمان از سوی افراد فاقد صلاحیت، نبود مسئول فنی و فعالیت در شرایط ممنوعیت کرونایی، تعطیل و پرونده برای رسیدگی بیشتر به مراجع قضایی ارجاع داده شد. به گزارش ایسنا به نقل از علوم پزشکی فارس، ایلامی گفت: هنگامی که پای سلامت جامعه و مردم در میان است، طبق قانون با متخلفان برخورد می‌کنیم. مشاور عالی معاون درمان دانشگاه علوم پزشکی شیراز نیز در این باره بیان کرد: با توجه به اینکه فعالیت مراکز غیرمجاز و یا افراد فاقد صلاحیت در حوزه درمان موجب تهدید سلامت عمومی می‌شود، مجموعه معاونت درمان با جدیت بر عملکرد مراکز درمانی نظارت دارد. مجید اکبرزاده از مردم خواست تا در صورت مشاهده هرگونه تخلف، مراتب را از طریق شماره‌های ۱۹۰ وزارت بهداشت و ۱۸۱۹ مرکز پایش مراقبت‌های درمانی اطلاع رسانی کنند. انتهای پیام,فارس,۱ اردیبهشت ۱۴۰۰ / ۱۶:۵۴,"استانی-اجتماعی,پلمپ موسسات غیرمجاز,دانشگاه علوم پزشکی شیراز,وزارت بهداشت",تعطیلی ۳ مرکز غیرمجاز ارائه دهنده خدمات درمانی در شیراز
80,به گزارش ایسنا، در متن نامه دکتر علیرضا رییسی خطاب به معاوننان بهداشت دانشگاه های علوم پزشکی سراسر کشور آمده است:« با حلول ماه مبارک رمضان و نظر به گسترش حمایت های غذایی در قالب تامین سبدهای حمایتی برای اقشار آسیب پذیر و بیمارستان ها در کشور، دفتر بهبود تغذیه جامعه این معاونت، اقدام به برنامه ریزی و تعیین اقلام غذایی سالم، ضروری، مقوی و مغذی مناسب برای تامین نیازهای غذایی خانوارها و تقویت سیستم ایمنی بیماران مبتلا به کرونا بستری در بیمارستان ها برای طراحی محتوای سبدهای غذایی نموده است. همچنین توصیه های تغذیه ای کوتاه و کاربردی جهت تکثیر در قالب فکت شیت و ارائه همراه با سبدهای غذایی اهدایی طراحی شده است. لذا خواهشمند است، جهت بهره برداری بهینه، دستور فرمایید، مجموعه پیوست به نحو مقتضی همچون اطلاع رسانی از طریق شبکه های مجازی، صدا و سیمای محلی، پورتال معاونت در دانشگاه و یا مکاتبات رسمی در اختیار گروه های جهادی، مردم نهاد، خیّرین و سازمان های تامین کننده سبدهای حمایتی قرار گیرد.» انتهای پیام,سلامت,۱ اردیبهشت ۱۴۰۰ / ۱۶:۵۱,"خیز چهارم کرونا,همه_باهم_علیه_کرونا",لزوم ساماندهی سبدهای غذایی حمایتی خانوارهای نیازمند و مبتلایان کرونا
81,ناصر طاهری به ایسنا گفت: این روزها عملیات مرمت گنبد مسجد جامع عباسی در حال انجام است و به هر حال پیمانکار باید مصالحی را از روی بام پایین بیاورد یا بالا ببرد. وی ادامه داد: این مواد و مصالح، مرحله به مرحله جمع‌آوری و روی پشت بام پخش می‌شود تا فشار زیادی به بنا وارد نکند. ضمن اینکه سازه‌ این بنا آنقدر ضعیف نیست که نتواند این مقدار بار را تحمل کند. معاون میراث فرهنگی اداره کل میراث فرهنگی، گردشگری و صنایع‌دستی استان اصفهان خاطر نشان کرد: ترک‌هایی که در فیلم دیده می‌شود ربطی به این عملیات ندارد و از قبل هم روی دیوار مسجد جامع موجود بوده است. به هر حال ما با یک بنای چند صد ساله مواجهیم که وجود ترک در نقاط مختلف آن طبیعی است. طاهری، یادآور شد: موادی که پیمانکار باید برای ادامه عملیات مرمت گنبد بالا ببرد یا به پایین منتقل کند، هر روز صبح تخلیه و به واسطه یک ماشین بارگیری می‌شود بنابراین از این لحاظ جای نگرانی نیست. انتهای پیام,اصفهان,۱ اردیبهشت ۱۴۰۰ / ۱۶:۵۴,"استانی-فرهنگی و هنری,مسجدجامع عباسی,نخاله,مرمت آثار تاریخی",روی بام مسجد جامع عباسی چه خبر است؟
82,سید مصطفی بحرینی با بیان اینکه از متهم این پرونده ۱۶ کیلوگرم ماری‌جوانا و ۱۹۰ لیتر مشروبات الکلی نیز کشف شده است، گفت: منزل محل دپوی این مواد با دستور قضایی پلمپ و یک دستگاه خودروی مورد استفاده نیز توقیف شده است. به گزارش ایسنا به نقل از دادگستری فارس، بحرینی با اشاره به اینکه طبق بررسی‌های اولیه مواد مخدر کشف شده برای توزیع در استان فارس بوده است، افزود: ارتباط قاچاقچی دستگیر شده با قاچاقچیان شرق کشور در راستای حمل، ترانزیت و توزیع مواد مخدر محرز شده است. دادستان عمومی و انقلاب مرکز فارس با بیان اینکه برخورد قاطع و قانونی با سوداگران مرگ و ضبط و مصادره وسایل نقلیه مورد استفاده و همه اموال منقول و غیر منقول حاصله از جرم در دستور کار دادسرای عمومی و انقلاب مرکز استان قرار دارد، بر لزوم همکاری، تعامل و هم افزایی دستگاه‌ها و نهادهای مرتبط در راستای کاهش آسیب‌های امر مبارزه با مواد مخدر تأکید کرد. انتهای پیام,فارس,۱ اردیبهشت ۱۴۰۰ / ۱۶:۵۵,"استانی-اجتماعی,دادسراي عمومي و انقلاب,کشف تریاک,مشروبات الكلي,ماری‌جوانا,استان فارس",کشف بیش از ۹۰۰ کیلوگرم تریاک در شیراز
83,به گزارش ایسنا، رقابت دسته ۷۱ کیلوگرم وزنه‌برداری زنان قهرمانی آسیا به پایان رسید و نماینده ایران در این وزن در رده ششم قرار گرفت. فروغ یونسی در یک ضرب ۷۵، دوضرب ۹۳ و مجموع ۱۶۸ کیلوگرم را به ثبت رساند و در بین شش نفر حاضر در این رقابت‌ها، ششم شد. عملکرد یونسی به شرح زیر است: حرکت یک ضرب: دختر وزنه‌بردار ایران در اولین حرکت، وزنه ۷۵ کیلوگرم را انداخت.  او برای دومین مرتبه که پشت این وزنه قرار گرفت، موفق به مهار آن شد. یونسی در حرکت سوم، باید وزنه ۸۱ کیلوگرم را بالای سر می‌برد که این وزنه را هم انداخت و با همان ۷۵ کیلوگرم به کار خود در یک ضرب پایان داد. او در یک ضرب ششم شد. حرکت دوضرب: فروغ یونسی در حرکت  اول دوضرب، وزنه  ۹۳ کیلوگرم را مهار کرد. او در حرکت دوم ، وزنه ۱۰۲ کیلوگرم را هنگام قیچی انداخت. کادرفنی برای حرکت سوم یونسی وزنه را به ۱۰۳ کیلوگرم افزایش داد اما وزنه‌بردار ایران این وزنه را نیز انداخت. او در مجموع حرکت یک ضرب و دوضرب رکورد ۱۶۸ کیلوگرم را ثبت کرد و نفر ششم آسیا شد.  *مدال آوران دسته ۷۱ کیلوگرم زنان: ۱- وانسا سارنواز فیلیپین با رکورد ۱۰۱ یک ضرب، ۱۲۸ دوضب  و مجموع ۲۲۹ کیلوگرم (طلای دوضرب  و مجموع  و نقره یک ضرب) ۲- گل نبات کادیرووا از ترکمنستان با رکورد ۱۰۲ یک ضرب،۱۲۱ دوضرب و مجموع ۲۲۳ کیلوگرم (طلای یک ضرب، نقره مجموع  و برنز دوضرب) ۳- یکاترینا بیکووا از قزاقستان با رکورد ۹۳ یک ضرب، ۱۲۲ دوضرب  و مجموع ۲۱۳ کیلوگرم (نقره دوضرب و برنز یک ضرب  و مجموع) مسابقات قهرمانی آسیا در تاشکند ازبکستان در حال برگزاری است  و تا ساعتی دیگر رقابت دسته ۸۱ کیلوگرم مردان برگزار می‌شود که حسین سلطانی برای ایران روی تخته می‌رود. انتهای پیام,سایر ورزش‌ها,۱ اردیبهشت ۱۴۰۰ / ۱۶:۵۵,"المپیک ۲۰۲۰ توکیو,تیم ملی وزنه برداری زنان,فدراسیون وزنه برداری,وزنه برداری زنان",دختر وزنه‌بردار ایران ششم آسیا شد
84,به گزارش ایسنا، حسین زاده - رئیس مرکز آمار ایران  - تازه‌ترین گزارش تورم را اعلام کرده که نشان می دهد هر سه شاخص ماهانه، سالانه و نقطه به نقطه در فروردین ماه ۱۴۰۰ افزایش داشته است؛ به طوری که تورم نقطه به نقطه ۴۹.۵ درصد، ماهانه ۲.۷ درصد و سالانه ۳۸.۹ درصد اعلام شد. طبق این گزارش تورم نقطه به نقطه که نشان دهنده میزان افزایش قیمت نسبت به مدت مشابه سال قبل است در فروردین به ۴۹.۵ درصد رسیده است، این در حالی است که این شاخص در اسفند سال قبل ۴۸.۷ درصد گزارش شده بود. بر این اساس تورم نقطه به نقطه ۰.۸ درصد افزایش داشته و تا مرز ۵۰ درصد پیش رفته است. اما تورم ماهانه در فروردین ۲.۷ درصد گزارش شده که نشان می دهد هزینه ها به طور متوسط از اسفند تا فروردین ۲.۷ درصد افزایش دارد. تورم ماهانه در اسفند ماه نیز۱.۸ درصد گزارش شده بود ، بنابر این این شاخص نیز حدود ۰.۹ درصدی افزایش دارد. از سوی دیگر تورم سالانه (۱۲ ماه منتهی به فروردین) به ۳۸.۹ درصد در فروردین رسیده که نسبت به نرخ ۳۶.۴ درصدی اسفند حدود ۲.۵ درصد رشد دارد. انتهای پیام,اقتصاد کلان,۱ اردیبهشت ۱۴۰۰ / ۱۶:۵۵,نرخ تورم,تورم به مرز ۵۰ درصد رسید
85,به گزارش ایسنا، رسول موسوی، مدیرکل غرب آسیای وزارت خارجه روز چهارشنبه در توییتی نوشت: امروز در مراسمی باشکوه، سومین مرز رسمی ایران و پاکستان با حضور مقاماتی از دو کشور افتتاح شد. عملکرد اصلی مرز پیشین-مند کمک به روابط عمومی ایران و پاکستان و افرایش تجارت میان دو کشور است. انتهای پیام,سیاست خارجی,۱ اردیبهشت ۱۴۰۰ / ۱۶:۵۷,"روابط ایران پاکستان,رسول موسوی",عملکرد اصلی مرز پیشین-مند کمک به روابط ایران و پاکستان و افرایش تجارت دوجانبه است
86,به گزارش ایسنا، این فعال فرهنگی در فراخوانی که در صفحه شخصی‌اش در اینستاگرام منتشر کرده، نوشته است: «وسط احساس تکلیف همه برای ریاست‌جمهوری و شورای شهر، تلاش کردم برای ترویج فرهنگ و ادبیات کهن ایران قدمی بردارم و نمی‌خواستم خودم مستقیما وارد شوم و لذا با نهادهای رسمی صحبت کردم که آن‌ها کاری بکنند و هر کدام جوابی دادند. برای همین خودم با دست خالی و بضاعت محدود شروع کردم و خوشبختانه با همراهی دوستان کار پیش رفت و بخش عمده مبلغ جایزه هم تامین شد. از شما هم خواهش می‌کنم برای روز اول اردیبهشت که روز بزرگداشت سعدی است هر کاری می‌توانید بکنید. برای مرحله اول مسابقه که متن ثابت و مشترک بخشی از دیباچه گلستان است تا پایان ماه مبارک رمضان وقت دارید و برای مرحله دوم در جشن چله تموز (اول تیر) که بلندترین روز سال و جشن تیرگان است می‌توانید متن انتخابی خود از گلستان را اجرا کنید (بعدا اعلام می‌شود). فعلا برای همراهی در مسابقه گلستان‌خوانی لطفا ویدئو خود یا فرزندان‌تان را در صفحه خود منتشر کنید. (فقط همین عبارات آغازین دیباچه گلستان را بخوانید) شرکت شما در مسابقه فقط برای بردن جایزه نیست، بلکه با انتشار ویدئو به سهم خود قدمی مؤثر برای ترویج گلستان و حفظ این باروی فرهنگی و تمدنی برداشته‌اید. لطفا بعد از انتشار ویدئو در صفحه خودتان حتما هشتگ #جایزه_گلستان را بزنید و بعد صفحه من را تگ و منشن کنید. برندگان در پایان ماه مبارک رمضان و همزمان با عید سعید فطر اعلام خواهند شد. فعلا میزان جوایز به ترتیب برای نفر اول؛ سه میلیون تومان، نفر دوم؛ دو میلیون تومان و نفر سوم؛ یک میلیون تومان است. در صورتی که رقم و میزان جوابز افزایش پیدا کند اعلام خواهد شد. ملاک‌های ارزیابی: ١-قرائت صحیح و حفظ ٢-خلاقیت و ابتکار در اجرا ٣-میزان دیده شدن ویدئو در صورتی که علاقه دارید برای تأمین مبلغ جایزه مشارکت داشته باشید، لطفا دایرکت محبت کنید.» انتهای پیام,ادبیات و کتاب,۱ اردیبهشت ۱۴۰۰ / ۱۷:۰۰,"روز بزرگداشت سعدی,محمدرضا زائری,مسابقه گلستان",خواهش زائری برای روز سعدی و یک مسابقه
87,"به گزارش ایسنا، سایت عبری زبان والا در گزارشی نوشت، برخی مسؤولان امنیتی رژیم صهیونیستی حدود دو هفته قبل برای رسیدن به یک قرارداد تبادل اسیران مذاکرات غیرمستقیمی با حماس از طریق میانجیگری مصر داشتند. به گفته آنها این رایزنی‌ها در مرزها انجام شدند و طی آنها جنبش حماس اعلام کرد که حاضر است در خصوص تعداد زندانی‌هایی که می‌خواهد در چارچوب قرارداد آزاد شوند، امتیازاتی بدهد. طبق این گزارش، مذاکرات سه‌شنبه دو هفته قبل زمانی انجام شد که در گذرگاه ایرز (بیت حانون) مراسم معارفه ژنرال غسان علیان، هماهنگ‌کننده جدید در حال برگزاری بود. این سایت افزود: افسران اطلاعاتی مصر در این گذرگاه با برخی مسؤولان امنیتی رژیم صهیونیستی دیدار کرده و سپس به نقطه دیگری در گذرگاه ""خمسه خمسه"" که در کنترل حماس است، رفتند تا پیام‌ها را انتقال دهند. این افسران مصری ساعت‌ها میان دو گذرگاه ایرز و خمسه خمسه جهت گفت‌وگو درباره مسایل مرتبط با روند سازش در رفت‌وآمد بودند. مسؤولان رژیم صهیونیستی به سایت والا گفتند: حماس اگر می‌خواهد منطقه ""ی"" با پروژه‌های اقتصادی پیشرفت کند، باید در مورد مسایل مربوط به اسرا انعطاف نشان دهد اما نمایندگان حماس به پافشاری خود بر آزادی صدها فردی که ""دست‌شان به خون آلوده است""، ادامه دادند و در پایان گفت‌وگوها نیز پیشرفت اندکی حاصل شد. سایت عبری زبان والا افزود: جزئیات این رایزنی‌ها به بنیامین نتانیاهو، نخست وزیر اسرائیل و مائیر بن شبات، رئیس شورای امنیت داخلی ارائه شدند. مسؤولان اسرائیلی شرح دادند که طرف اسرائیلی انتظارات بزرگی ندارد، با این حال در صورتی که انتخابات پارلمانی برگزار شود، ممکن است یحیی السنوار (رئیس حماس در غزه) تلاش کند در قرارداد تبادل به پیشرفتی دست یابد تا دوستی و همراهی رای‌دهندگان را به دست آورد. انتهای پیام",فلسطین,۱ اردیبهشت ۱۴۰۰ / ۱۶:۵۸,تبادل اسرا میان حماس و رژیم صهیونیستی,ادعای سایت عبری درباره امتیازدهی حماس در پرونده تبادل اسیران با تل‌آویو
88,به گزارش ایسنا، سید روح اله لطیفی - دبیر شورای اطلاع رسانی گمرک ایران - جزئیات تجارت ایران با کشورهای همسایه را اعلام کرد. طبق اعلام وی، ایران  با ۱۵ کشور امارات متحده عربی، افغانستان،ارمنستان،آذربایجان‌ ،بحرین، عراق،کویت، قزاقستان، عمان، پاکستان، قطر، روسیه ، ترکیه، ترکمنستان و عربستان دارای مرزهای آبی وخاکی است و تجارت خارجی کشورمان در رویه های واردات و صادرات  با این کشورها از هر حیث برای کشور و به خصوص تجار و تولید کنندگان دارای اهمیت است و علی رغم برخی دشواری هایی که بر اثر شیوع ویروس کرونا و همچنین تحریم های ظالمانه در طی  سالهای اخیر داشته ایم، با تلاش وجدیت همکاران ما درگمرک جمهوری اسلامی ایران و بنگاه های اقتصادی، تجار و بازرگانان حجم تجارت خارجی کشور با همسایگان قابل قبول بوده است . طی ۱۲ ماه سال پارسال حجم تجارت خارجی کشورمان با همسایگان از حیث وزنی بالغ بر ۸۲ میلیون و ۵۳۵ هزارو ۳۸۹ تن انواع کالا برابر با ۳۶ میلیارد و ۵۰۲ میلیون و ۳۱۵ هزار و ۸۶۹ دلار بوده است که از این میزان سهم صادرات محصولات کشورمان به کشورهای همسایه ۶۷ میلیون و ۸۴۱ هزارو ۲۱۳ تن برابر با ۲۰ میلیارد و ۳۵۷ میلیون و ۴۵۵ هزارو ۲۱۳ دلار است که ۶۰درصد وزن و ۵۸درصد ارزش کل صادرات غیرنفتی  کشورمان به جهان را شامل می شود. بیشترین حجم صادرات کشورمان به کشورعراق بوده است با ۲۵ میلیون و ۶۷۰ هزارو ۳۹۲ تن وبه ارزش هفت میلیاردو ۴۴۸ میلیون و ۴۳۱ هزارو ۶۷۳ دلار ، ضمن آنکه کمترین حجم صادرات را هم به بحرین داشته ایم که برابر با هشت میلیون و ۴۷۳ هزارو ۷۰۴ دلار بوده است . در سال گذشته نزدیک به ۱۴میلیون و ۷۰۰هزار تن کالا ارزش ۱۶میلیارد و ۱۴۵میلیون دلار از کشورهای ۱۵ گانه همسایه وارد کشور شده است که ۴۳.۵درصد وزن و ۳۶.۵درصد کل واردات کشور از کشورهای جهان، از همسایگان ما بوده است که بیشترین حجم واردات کشورمان از همسایگان نیز از امارات متحده عربی با پنج میلیون و ۱۳۶ هزار و ۵۳۴ تن کالا و به ارزش ۹ میلیارد و ۷۵۷ میلیون و ۷۸۷ هزارو ۵۹۱ دلار و کمترین میزان واردات را هم از کشور بحرین به ارزش ۹۴۶ هزارو ۸۰۸ دلار بوده است . اما پس از عراق، اصلی ترین مقاصد صادراتی محصولات و کالاهای  ایرانی به ترتیب امارات با ۱۵میلیون و ۴۳۷هزار و ۵۶۶تن به ارزش چهار میلیارد و ۶۶۱میلیون و۶۲۱هزار و ۶۸۲دلار،  ترکیه با دو میلیارد و۵۳۶ میلیون و۶۱۶ هزارو ۶۸۸ دلار و افغانستان با دو میلیارد و۳۰۸ میلیون و ۴۰۱ هزارو ۲۵۹ دلار هستند. همچنین اصلی ترین مبادی واردات کشورمان از همسایگان نیز پس از امارات متحده عربی، کشورهای ترکیه با چهار میلیارد و ۴۰۰ میلیون و ۹۱ هزارو ۸۲ دلار و روسیه با یک میلیارد و ۷۰ میلیون و ۲۵۶ هزارو ۲۶۲ دلار هستند. انتهای پیام,اقتصاد کلان,۱ اردیبهشت ۱۴۰۰ / ۱۷:۰۲,"تجارت,صادرات,گمرك ",تازه ترین خبرها از اوضاع تجارت ایران با همسایگان/ عراق در صدر ایستاد
89,به گزارش ایسنا، این مساله در شرایط شیوع کرونا، برای سلامت جامعه نیز بسیار خطرآفرین شد و بسیاری از مردم با حضور در صف‌های طولانی خرید روغن، ریسک ابتلا را به جان خریدند. کمبود روغن در بازار، پیچ و تاب‌های زیادی به وجود آورد؛ از فروش اجباری تن ماهی و رب گوجه تا اسمارتیز و پفک همراه با روغن! در ماه‌های گذشته از جو کمبود روغن و هجوم مردم برای خرید روغن کاسته شده است اما فروش اجباری اقلام همراه با روغن در برخی از واحدهای صنفی کماکان ادامه دارد که این موضوع موجب نارضایتی مردم شده است. در یک مورد، شب گذشته یک سوپرمارکت محله‌ای در خیابان اقبال کوی ملت اهواز به مشتری گفت مجبور است در ازای فروش روغن پخت و پز، روغن زیتون نیز بخرد زیرا بنکدار در ازای ارائه روغن‌های خوراکی، به وی روغن زیتون نیز فروخته است و هفته گذشته نیز روغن را در ازای خرید همراه با رب گوجه از بنکدار تهیه کرده است. در بازه‌ای زمانی، بنکداران و مسئولان سازمان صنعت، معدن و تجارت عنوان کردند که در ابتدا کمبود روغن با جو روانی همراه بود که پس از مدتی و با واردات دانه‌های روغنی و افزایش میزان تولید روغن در کشور، این جو شکسته شد و در حال حاضر اکثر فروشگاه‌ها در سطح شهر اهواز کمبود روغن ندارند. بر اساس مشاهدات خبرنگار ایسنا در سطح شهر اهواز در خصوص آخرین وضعیت روغن، در بیشتر مناطق شهر اهواز از جمله منطقه کوروش در شرق شهر و منطقه گلستان در غرب شهر، کماکان فروش اجباری سایر اقلام مانند روغن زیتون و رب گوجه و حتی پفک به همراه روغن در خرده‌فروشی‌ها و سوپرمارکت‌ها انجام می‌شود. خرده‌فروشان درباره فروش اجباری سایر اقلام همراه با روغن خوراکی، می‌گویند زمانی که ما از عمده‌فروشان و دفاتر بنکداری، اقلام مورد نیاز مغازه‌های خود را می‌خریم، به ما می‌گویند اگر روغن می‌خرید باید در ازای این خرید، روغن زیتون، رب گوجه و تن ماهی نیز بخرید. همچنان فروش اجباری اقلام همراه با روغن در برخی از فروشگاه‌های اهواز ادامه دارد؛ زنجیره فروش اجباری اقلام همراه با روغن، طولانی شده است و از خرده‌فروشان تا شرکت‌های بزرگ تولیدکننده در این زنجیره در هم پیچیده‌اند و شهروندان هستند که در آخر مجبور به خرید اجباری می‌شوند. انتهای پیام,خوزستان,۱ اردیبهشت ۱۴۰۰ / ۱۲:۵۲,"استانی-اقتصادی,اخبار اقتصادی - خوزستان,روغن",فروش اجباری اقلام همراه با روغن، چرا و تا کی؟
90,عبدالرضا عظیمی در گفت و گو با ایسنا، بااشاره به صعود تیمش به مرحله یک هشتم نهایی رقابت های لیگ دسته اول فوتبال جوانان کشور، اظهار کرد: حدود 10 سالی می شود که تیم پدیده را تشکیل داده ایم و تا اینجای کار که به مرحله یک هشتم نهایی راه پیدا کرده ایم و راهی تا لیگ برتر نداریم، تمامی هزینه های تیمداری را از جیب پرداخت کرده ایم. وی با گلایه از عدم حمایت مسئولین و بخش خصوصی از رشته پرطرفدار فوتبال در کرمانشاه، افزود: هرچند می دانیم که بخش دولتی برای کمک مالی به باشگاه های خصوصی استان با  محدودیت هایی مواجه است، اما راهکارهای دیگری هم برای حمایت از تیم های لیگی مانند تیم پدیده وجود دارد. سرمربی تیم فوتبال پدیده غرب اضافه کرد: اگر مسئولین اهتمام داشته باشند، می‌توانند با سرمایه‌گذاران و کارخانجات استان رایزنی کنند و از آنها بخواهند که حامی تیم‌های ورزشی استان باشند. وی اعلام کرد: از سوی دیگر تمام مجموعه‌های ورزشی دولتی را در قالب ماده 88 واگذار کرده‌اند، درحالی که اگر یک مجموعه را هم در اختیار تیم‌هایی مانند ما بگذارند، می‌توانیم از همین راه درآمدزایی کنیم و نیازی هم به کمک‌های مالی نداشته باشیم. مالک باشگاه پدیده که تیمش قرار است هفته آینده در مرحله یک هشتم نهایی رقابت های لیگ دسته اول فوتبال در مازندران به مصاف تیم خزر بابل برود، عنوان کرد: برای اعزام تیم به این رقابت‌ها نیاز به کمک مالی داریم. وی تصریح کرد: تا اینجای کار برای دفاع از آبروی فوتبال استان از جیب  هزینه کرده ایم، اما دیگر توان پرداخت هزینه ها را نداریم، بنابراین رایزنی هایی را با بخش خصوصی داشتیم که بتوانیم حمایت آنها را برای ادامه راه داشته باشیم که متاسفانه هیچکس حمایتی نکرد. عظیمی اعلام کرد: طی یکی دو سال گذشته بارها از استانهای دیگر درخواست‌هایی داشته‌ایم که امتیاز تیم را به آنها واگذار کنیم، اما به خاطر جوانان علاقمند به فوتبال استان امتیاز تیم را نفروختیم، اما اکنون هم می بینیم که با این شرایط نمی‌شود در کرمانشاه تیمداری کرد. وی افزود: تمام تلاشمان را بکار می‌گیریم تا هفته آینده در مرحله حذفی رقابت‌های لیگ حضور پیدا کنیم و تمرینات تیم را هم شروع کرده ایم، لذا اگر حمایت مسئولین را داشته باشیم، قول می‌دهیم که لیگ برتری شویم. انتهای پیام,کرمانشاه,۱ اردیبهشت ۱۴۰۰ / ۱۲:۳۸,"استانی-ورزشی,كرمانشاه,رشته فوتبال,اسپانسر",حمایت کنند، قول می‌دهم لیگ برتری شویم/ با این شرایط نمی‌شود در کرمانشاه تیمداری کرد
91,به گزارش ایسنا، بنابراعلام باتری کار، در راس سیستم ها، باتری ماشین قرار دارد که در صورت خرابی فعالیت کلیه اجزا را مختل می کند. معمولا باتری خودرو زمانی که انتظار ندارید خراب می شود. در اینجا به چند نکته اشاره می کنیم که هنگام خرید باطری ماشین باید به آنها توجه کنید. در یک خودرو باطری ماشین جز حیاتی ترین و مهم ترین قطعات است که بدون آن هیچ کدام از سیستم برقی و حرکتی ماشین و استارت کار نخواهد کرد. بدین منظور شرکت باتری کار با هدف ارتقا سطح کیفی زندگی و رفع نیازهای در حال رشد ایرانیان، در زمینه فروش باطری ماشین فعالیت می کند. ما با ایجاد بستری امن، سفارش رضایت بخش در فضای اینترنتی را رکن اصلی توسعه‌ ی فعالیت‌های خود در زمینه خدمات فروش باطری ماشین قرار داده ایم. . اندازه باتری را در نظر داشته باشید باطری ماشین بر اساس طول، عرض و ارتفاع تقسیم بندی می شود. شما می توانید بر اساس manual باتری خودروی خود را تشخیص بدهید و خریداری کنید. گاهی اگر به manual دسترسی ندارید می توانید مکانیک های مجرب در این حرفه کمک بگیرید. دلیل اهمیت این موضوع این است که کوچک تر بودن باتری سبب می شود به سرعت خراب شده و بزرگتر بودن آن باعث آسیب رساندن به سایر قطعات موتور می شود. . اتمی یا اسیدی بودن باتری دو نوع باتری در بازار موجود است: باتری خشک، باتری تر که حاوی اسید است. برای خرید باتری ماشین پیشنهاد می شود باتری اتمی خریداری کنید زیرا باطری های اتمی عمر بیشتری نسبت به باطری های اسیدی دارند همچنین آلودگی کمتری تولید می کنند و نیاز به کنترل و نگه داری ندارند قطعا باطری مناسب تری می توانند باشند. عمر باتری خشک یا اتمی بین ۳ تا ۵ سال می باشد ولی برای باطری تر یا اسیدی نهایتا ۲ سال می باشد. . آمپراژ باتری ماشین آمپر باتری ماشین به میزان برق باتری اشاره دارد. آمپراژ بالا به معنی این است که باتری می تواند بار زیادی را حفظ کند و زمان بیشتری برق دهی کند. برای هر نوع باتری خودرو حد مجاز آمپراژ میشخص می شود. باید به این دقت کنید که اگر تجهیزات اضافه روی خودرو خود دارید و یا در آینده قراره روی ماشین خود نصب کنید باید به همان میزان آمپراژ باطری خود را افزایش دهید. سیستم های صوتی با اسپیکر های غول پیکر و همچنین لامپ های اضافی از جمله مواردی هستند که روی آمپر باطری ماشین تاثیر دارند. . مارک و برند باتری انتخاب بهترین برند باتری هم تاثیر بسزایی در رضایت شما خواهد داشت. قیمت باتری بر مبنای آمپراژ باطری خریداری شده و کسر قیمت روز باتری فرسوده ی شما خواهد بود. باتری ها دارای دوره گارانتی ۶ تا ۳۱ ماهه هستند. باتری از نوع  ایرانی در بازار موجود می باشند. سال هاست که باطری سپاهان و صبا باتری با تولید نوع اتمی و اسیدی با کیفیت، با طول عمر طولانی به مشتریان خود خدمات مفیدی ارائه می دهند. . شرایط آب و هوایی تاثیر بسزایی در نوع باتری ماشین دارد. اگر شما در اقلیم سرد سکونت دارید با ماشین شما در این نواحی تردد می کند، باید از باتری استفاده کنید که روی آن برچسب N مهر شده است. این نوع بچسب به معنی North یا همان شمال می باشد که نشانگر قابلیت و توانایی این نوع باتری در مناطق سردسیری می باشد. از سوی دیگر، باتری هایی با برچسب S یعنی South مناسب مناطق گرمسیری هستند. ناگفته نماند که شما باید از مقاومت پوسته ی باتری در هر شرایط آب و هوایی اطمینان کسب کنید. امروزه در صنعت خودرو سازی باتری ها را از نوع پلاستیکی تولید می کنند که ظرفیت مقاومت تفاوت دمای ۵۰ درجه ی سانتیگراد را دارند. . عمر باتری ماشین نقطه قوت باتری است عمر باتری ماشین تاثیر بسزایی در زمان تعویض باتری ماشین دارد. باطری ماشین وقتی در کارخانه تولید می شود، عمرش آغاز می شود بنابراین تلاش کنید تا باطری ماشین با نزدیک ترین تاریه خریداری کنید تا طول  عمر بیشتری داشته باشد. یک سال پس از تولید هر باتری، صفحات آن سولفات می شوند. بنابراین سعی کنید از خرید باتری ماشین که یک سال از تاریخ تولید آن گذشته است خودداری کنید. . گارانتی باتری های موجود در بازار اغلب دارای گارانتی هستند. باتری ماشین ممکن است پس از نصب و تست دچار مشکل می شود که در این صورت شرکت گارانتی دهنده موظف به برطرف کردن مشکل است، مدت زمان گارانتی باتری معمولا زیاد نیست و توصیه می کنیم، باتری با گارانتی طولانی را انتخاب کنید. . تاریخ ساخت باتری های وارداتی ممکن است مدت زمان زیادی در گمرک انبار شوند، بنابراین در هنگام خرید باتری ماشین باید به این موضوع توجه شود که زمانی بیش از ۶ ماه از تاریخ ساخت باتری سپری نشده باشد. به همین دلیل باتری کار به شما پیشنهاد می کند به دنبال باتری های خارجی یا همان وارداتی نروید. باتری کار به عنوان یک استارت آپ تخصصی و امداد باتری شبانه روزی در زمینه فروش باطری ماشین و ارائه انواع بهترین باتری ماشین به فعالیت می پردازد. حمل، نصب و تست دینام و سیستم برقی خودرو پورشه کاین کاملا رایگان بوده و به جز هزینه باتری شما هیچ هزینه دیگری پرداخت نخواهید کرد. و همچنین تعویض باتری ماشین در محل انجام می شود. انتهای رپرتاژ آگهی,خبر بازار,۱ اردیبهشت ۱۴۰۰ / ۱۲:۳۹,"قیمت باتری ماشین,خرید باتری ماشین,شرکت باتری کار",نکات مهم هنگام خرید باتری ماشین
92,به گزارش ایسنا، تاکنون بیست دوره از این کنگره به صورت حضوری برگزار شده است، اما به علت شیوع بیماری کرونا، کنگره امسال نیز مانند سال ۱۳۹۹ به صورت مجازی و از تاریخ ۱۴- ۱۰ شهریورماه (۵-۱ سپتامبر ۲۰۲۱) برگزار خواهد شد. دکتر مرجان صباغیان، دبیر علمی بیست‌ویکمین کنگره تولیدمثل، دکتر فرشته کرمعلی، دبیر علمی هفدهمین کنگره سلول‌های بنیادی و دکتر روح‌الله فتحی، دبیر اجرایی کنگره است. هم‌زمان با کنگره تولیدمثل، چهاردهمین سمینار پرستاری و مامایی در پزشکی تولیدمثل نیز برگزار می‌شود. دو کنگره تولیدمثل و سلول‌های بنیادی به زبان انگلیسی و سمینار پرستاری و مامایی به زبان فارسی خواهد بود. بر اساس اعلام روابط عمومی پژوهشگاه رویان جهاد دانشگاهی، زمان ارسال خلاصه مقاله‌ها، پانزدهم اردیبهشت‌ماه ۱۴۰۰ اعلام شده است. پژوهشگران برای ارسال خلاصه مقاله و آگاهی از محورهای برنامه می‌توانند به وب‌سایت کنگره بین‌المللی رویان مراجعه کنند. انتهای پیام,جهاد دانشگاهی,۱ اردیبهشت ۱۴۰۰ / ۱۲:۳۹,"پژوهشگاه رویان,جهاد دانشگاهی,بیست‌ودومین کنگره بین‌المللی رویان,کنگره تولیدمثل",فراخوان ارسال مقاله به بیست‌ودومین کنگره بین‌المللی رویان
93,به گزارش ایسنا به نقل از روابط عمومی و رسانه دادگستری تهران، علی دیزجی معاون اجتماعی و پیشگیری از وقوع جرم دادگستری کل استان تهران در نشستی تخصصی با سرپرست مرکز اصناف و بازرگانان وزارت صنعت، معدن و تجارت شیوه نامه اجرایی ساماندهی و نظام‌مند کردن دلالی را امضاء کرد و مقرر شد این شیوه نامه در سطح استان تهران به صورت پایلوت اجرا شود. معاون اجتماعی و پیشگیری از وقوع جرم دادگستری کل استان تهران در این نشست اظهار کرد: با اجرای این طرح، علاوه بر ساماندهی و نظام‌مند کردن دلالی و پیشگیری از جرایم و دعاوی ناشی از واسطه گری، قیمت‌ها در حوزه‌های مربوطه نیز تعدیل و منطقی می‌شود که این به نفع تولیدکنندگان و مصرف کنندگان است. وی افزود: علی رغم این که قانون گذار در طی سالیان گذشته در این خصوص قوانینی را وضع کرده است؛ ولی کماکان، چون دستورالعمل اجرایی جامع و کاملی برای نحوه فعالیت و ساماندهی دلالان (واسطه گران) وجود نداشته، این امر باعث شده که دلالان در کنار متصدیان امر فعالیت کنند و در مواقعی که دعاوی مختلفی (اعم از حقوقی و کیفری) به خاطر فعالیت‌های آنها در جامعه مطرح می‌شود، دلالان فاقد مسئولیت شناخته شوند و متصدیان امر جوابگوی اقدامات انجام شده توسط واسطه گران شوند. همچنین در این نشست، مقرر شد شیوه نامه اجرایی مذکور در سطح استان تهران به صورت پایلوت در نمایشگاه‌ها و مراکز خرید و فروش خودرو و میادین میوه و تره بار تهران اجرایی شود. انتهای پیام,حقوقی و قضایی,۱ اردیبهشت ۱۴۰۰ / ۱۲:۴۰,"دادگستری تهران,معاون اجتماعی و پیشگیری از وقوع جرم دادگستری کل استان تهران",نظام مند شدن دلالی و واسطه‌گری در تهران
94,به گزارش ایسنا به نقل از روابط عمومی خانه کتاب و ادبیات ایران، این جلسات که ویژه اعضای پایگاه نقد شعر است، از ششم اردیبهشت‌ماه هر هفته با حضور غلامرضا طریقی، شاعر و منتقد برگزار خواهد شد. اعضای سایت نقد شعر برای حضور در این جلسه شعرخوانی می‌توانند حداکثر دو اثر خود را تا ساعت ۱۲ ظهر شنبه (چهارم اردیبهشت) به دایرکت اینستاگرام پایگاه نقد شعر به آدرس naghdesher.ir@ ارسال کنند. اولین جلسه هفتگی شعرخوانی و نقد شعر با عنوان «دوشنبه‌های شعر» دوشنبه (ششم اردیبهشت‌ماه ۱۴۰۰) ساعت ۲۱:۳۰ از طریق اینستاگرام پایگاه نقد شعر به آدرس naghdesher.ir@ میزبان اعضای پایگاه نقد شعر خواهد بود. انتهای پیام,ادبیات و کتاب,۱ اردیبهشت ۱۴۰۰ / ۱۲:۴۰,"دوشنبه‌های شعر,غلامرضا طریقی",«دوشنبه‌های شعر» در فضای مجازی
95,به گزارش ایسنا و به نقل از سعودی اسپورت، پیتی مارتینس یکی از بازیکنان خارجی باکیفیت النصر عربستان است. طبق اعلام این باشگاه عربستانی این هافبک آرژانتینی به خاطر آسیب دیدگی از ناحیه رباط صلیبی به عمل جراحی نیاز دارد و به این ترتیب تا ۶ ماه نمی تواند تیم را همراهی کند. النصر در فصل جاری لیگ قهرمانان آسیا با فولاد هم‌گروه است. جدال دیشب (سه‌شنبه) دو تیم با تساوی یک بر یک به پایان رسید تا دو تیم ۵ امتیازی شوند. انتهای پیام,جهان ورزش,۱ اردیبهشت ۱۴۰۰ / ۱۲:۴۲,النصر عربستان,هافبک النصر ۶ ماه خانه نشین شد
96,به نقل از ویفروم، دو سوم کل گازهای گلخانه‌ای، حاصل از تولید انرژی است، بنابراین توجه به منابع تولید انرژی پاک، عامل اصلی مبارزه با تغییرات آب‌وهوایی خواهد بود. آژانس بین‌المللی انرژی‌های تجدیدپذیر (IRENA) گزارش کرد: در حالی‌که تغییر و تحول انرژی روندی غیرقابل توقف است، با این وجود استفاده از انرژی‌های تجدیدپذیر رو به افزایش است. در اینجا برخی از تغییرات تاریخی اخیر در استفاده از انرژی که این روند را نشان می‌دهد، ارائه شده است. سال ۲۰۲۰ رکورددار انرژی‌های تجدیدپذیر بود IRENA عنوان کرد: ظرفیت انرژی تجدیدپذیر در سال ۲۰۲۰ در سطح جهانی، ۲۶۰ گیگاوات (GW) اضافه شد که نسبت به سال ۲۰۱۹ بیش از ۵۰ درصد افزایش داشته و تمام رکوردهای قبلی را شکسته است. بر اساس آمار ظرفیت‌ انرژی‌های تجدیدپذیر آژانس در سال ۲۰۲۱، بیش از ۸۰ درصد از کل ظرفیت برق جدید در سال گذشته از انرژی تجدیدپذیر بود و با احتساب انرژی خورشیدی و باد، ۹۱ درصد انرژی‌های تجدیدپذیر جدید را نشان می‌دهد. همچنین تقاضا برای سوخت‌های فسیلی از ۶۴ گیگاوات به ۶۰ گیگاوات در مدت مشابه کاهش یافته است. فرانچسکو لا کامارا، مدیرکل آژانس گفت: این آمار انعطاف‌پذیری و امید قابل توجهی را نشان می‌دهد. انگلیس سبزترین روز را ثبت کرد پنجم آوریل، رکورد انرژی تجدیدپذیر کشور انگلیس شکسته شد. شبکه برق این کشور به سبزترین سبکی که تاکنون وجود داشته رسیده است و منابع انرژی کربن صفر شامل باد، خورشید و انرژی هسته‌ای ۸۰ درصد ترکیب انرژی را تشکیل دادند. در همان زمان، شدت کربن برق (اندازه‌گیری میزان انتشار دی‌اکسیدکربن در هر واحد برق مصرفی) به ۳۹ گرم کاهش یافت که کمترین میزان در تاریخ بوده است. انرژی خورشیدی، سلطان جدید برق به گفته آژانس بین‌المللی انرژی (IEA)، انرژی خورشیدی سلطان جدید تامین برق خواهد بود و به‌نظر می‌رسد برای گسترش آماده شده است. گزارش‌ها نشان می‌دهد، انرژی تجدیدپذیر به علت منابع گسترده در دسترس، کاهش هزینه و حمایت در بیش از ۱۳۰ کشور جهان، رکوردهای جدیدی را به ثبت رسانده است. IEA می‌گوید: «در حال حاضر، انرژی خورشیدی برای طرح‌هایی با هزینه کم و از منابع باکیفیت بالا، ارزان‌ترین منبع برق در طول تاریخ است.» این موضوع در بسیاری از کشورها از جمله ایالات‌متحده، اتحادیه اروپا، چین و هند مقرون‌به‌صرفه‌تر از زغال‌سنگ و گاز است. استفاده ۱۰۰ درصدی از برق تجدیدپذیر در شهر آدلاید استرالیا در حال حاضر، استخرهای شنا، پارکینگ‌ها، انبارها و ساختمان‌های محلی در آدلاید، مرکز ایالت استرالیای جنوبی به طور کامل از انرژی‌های تجدیدپذیر تامین می‌شوند. این تغییر میزان انتشار را بیش از ۱۱ هزار تن در سال (معادل تردد ۳۵۰۰ اتومبیل در جاده) را کاهش می‌دهد. افزایش ۲۵ برابری ظرفیت خورشیدی کشور ویتنام در یک‌سال تشویق و حمایت دولت برای نصب سیستم خورشیدی پشت‌بام به این کشور کمک کرد تا در سال ۲۰۲۰ به سطح جدید انرژی خورشیدی دست یابد. تا پایان دسامبر، ۹.۳ گیگاوات ظرفیت خورشیدی (معادل ۶ نیروگاه زغال‌سنگ) و ۲۵ برابر افزایش ظرفیت نصب‌شده در مقایسه با سال قبل افزوده شده است. بر اساس اطلاعات شرکت برق در کشورویتنام، در حال حاضر، بیش از ۱۰۱ هزار سیستم خورشیدی پشت‌بامی در خانه، دفاتر و کارخانه‌های سراسر این کشور نصب شده است. کشور ویتنام در گذشته برای تولید برق به شدت به ذغال‌سنگ وابسته بود. این رتبه‌بندی می‌تواند به سیاست‌گذاران و رهبران تجارت کمک کند تا زمانی را برای انتقال انرژی موفق را درنظر گیرند. انتهای پیام,خراسان رضوی,۱ اردیبهشت ۱۴۰۰ / ۱۲:۴۲,"استانی-اجتماعی,محیط زیست ,انرژی بادی,انرژي خورشيدي,انرژی پایدار,انرژی تجدید‌پذیر,همه_باهم_علیه_کرونا,همه گیری,كرونا,بحران کرونا ویروس",رکورد رشد انرژی‌های تجدیدپذیر در بحران کرونا
97,عباس گودرزی امروز یکم اردیبهشت‌ماه، اظهار کرد: با پیگیری مستمر انتخابات شوراهای اسلامی شهر و روستا در شهرستان بروجرد به‌صورت الکترونیکی برگزار خواهد شد. وی تصریح کرد: پیش‌ از این قرار بود انتخابات در شهرستان بروجرد به‌صورت دستی برگزار شود که با توجه به پیگیری مستمر و همکاری وزارت کشور مصوب شد که انتخابات شوراهای اسلامی شهر و روستا در بروجرد نیز به‌صورت الکترونیکی برگزار شود. انتهای پیام,لرستان,۱ اردیبهشت ۱۴۰۰ / ۱۲:۴۲,"انتخابات ۱۴۰۰,استانی-شهرستانها,بروجرد,وزارت كشور ,مجلس شورای اسلامی,انتخابات شوراهای اسلامی شهر و روستا,عباس گودرزی,اشترینان,وزارت کشور",انتخابات در بروجرد، الکترونیکی برگزار می‌شود
98,"دکتر محمد میرزاپور در جمع خبرنگاران، گفت: دو هفته پیش در اثر حادثه‌ای که باعث قطع رگ‌های خونی و عضلانی دست بیمار شده بود، بلافاصله در بیمارستان باقرالعلوم بستری تحت مراقبت‌های ویژه پزشکی قرار گرفت. وی افزود: خوشبختانه با عمل جراحی موفقیت آمیز پیوند رگ‌های خونی و عضلات دست توسط تیم جراحی بیمارستان باقرالعلوم اهر به سرپرستی دکتر پیرزه، متخصص جراحی عمومی روی این بیمار، هم اکنون حال عمومی این بیمار خوب بوده و مشکلی ندارد. میرزاپور در ادامه از آغاز نصب RF_Cage یکی از قطعات دستگاه ""ام.آر.آی"" نیز خبر داد. وی افزود: این قطعه توسط مهندسان اعزامی شرکتی از ترکیه به بیمارستان باقرالعلوم شهرستان اهر انتقال و در زمان یک هفته‌ای نصب خواهد شد و بعد از تایید نهایی توسط مهندسان این شرکت سایر قطعات نیز به زودی آماده استقرار خواهند شد. انتهای پیام",آذربایجان شرقی,۱ اردیبهشت ۱۴۰۰ / ۱۲:۴۴,"استانی-اجتماعی,جراحي,پيوند,رگ خونی",جراحی موفقیت آمیز پیوند رگ‌های خونی و عضلات دست در اهر
99,به گزارش ایسنا، تیم ملی قایقرانی آب های آرام برای حضور در مسابقات انتخابی المپیک منتظر صدور ویزای تایلند بود. به دلیل صادر نشدن ویزاها سه مرتبه زمان پرواز ملی پوشان به تعویق افتاد تا در نهایت بالاخره ویزای آنها صادر شد و تیم ملی  ساعت ۱۱ امشب (چهارشنبه) عازم دوحه و سپس از آنجا عازم تایلند می شود. علی آقا میرزایی، عادی مجللی، هدیه کاظمی، پریسا محمود زاده و آتنا رئوفی، ملی پوشان ایران در این مسابقات هستند. ایرج و الیاس اقیلمی و فاطمه مجللی کادر فنی تیم ملی را تشکیل می دهند. مسابقات از نیمه اردیبهشت آغاز می شود اما ملی پوشان باید بیش از ۱۰ روز در قرنطینه باشند. ایران در ماده های کایاک و کانو ۱۰۰۰ متر مردان، کایاک ۵۰۰ و ۲۰۰ و کانو دونفره زنان نماینده دارد. انتهای پیام,سایر ورزش‌ها,۱ اردیبهشت ۱۴۰۰ / ۱۲:۴۳,"المپیک ۲۰۲۰ توکیو,قايقراني,تیم ملی قایقرانی مردان,رئیس فدراسیون قایقرانی",ویزای قایقرانان بالاخره صادر شد/ اعزام تیم به انتخابی المپیک تایلند
100,"به گزارش ایسنا، به نقل از خبرگزاری رویترز، میانمار از اول فوریه سال جاری میلادی و همزمان با وقوع کودتا علیه دولت مدنی این کشور در بحران به سر می‌برد. انجمن کمک رسان زندانیان سیاسی می‌گوید از زمان وقوع کودتا ۷۳۸ تن توسط نیروهای امنیتی میانمار کشته شده و ۳۳۰۰ تن دیگر نیز اکنون در بازداشت به سر می‌برند در حالی که ۲۰ تن از آنها به مرگ محکوم شده‌اند. رهبر اعتراضات میانمار اعلام کرده است، لطفا صدای خود را به گوش جهانیان برسانید و آزادی تمام افرادی را که به صورت ناعادلانه و توسط نیروهای امنیتی خونتا بازداشت شده‌اند، بخواهید. همچنین امروز مردم تصاویری را در رسانه‌های اجتماعی به اشتراک گذاشتند که در آن معترضان لباس‌های آبی به تن داشتند و پلاکاردهایی را در دست داشتند که اسم یکی از افراد بازداشتی بر روی آن نوشته شده بود. پیراهن آبی‌ها برای ادای احترام به ""وین تین"" فعال حامی دموکراسی در خیابان‌های میانمار آمدند که توسط توسط ارتش برای ۱۹ سال در زندان به سر برد و در آخر هم ۲۱ آوریل ۲۰۱۴ مرد. وی هنگامی که آزاد شده بود و پیش از مرگش متعهد شده بوده تا زمانی که تمامی زندانیان سیاسی از زندان آزاد شوند، پیراهن آبی به تن کند. خونتای میانمار از زمان کودتا هزاران تن را آزاد کرده اما اعتراضات کم نشده است. همچنین شبکه تلویزیونی مورد حمایت ارتش میانمار روز سه شنبه اعلام کرد که وزارت امنیت داخلی گفته است که ""دولت متحد ملی"" که توسط اپوزیسیون خونتا تشکیل شده، غیرقانونی است. سیاستمداران حامی دموکراسی از جمله اعضای اخراج شده پارلمان روز جمعه اعلام کردند که تشکیل این دولت متحد ملی شامل آنگ سان سوچی رهبر دوفاکتوی میانمار نیز می‌شود که اکنون در بازداشت است. دولت متحد ملی همچنین اعلام کرده است که اختیار مشروع دارد و خواستار به رسمیت شناخته شدن از سوی جامعه بین‌الملل است. این دولت همچنین خواستار دعوت برای شرکت در نشست روز شنبه اندونزی برای بررسی بحران میانمار است که به میزبانی آ.سه.آن برگزار می‌شود. در همین حال دیده‌بان حقوق بشر اعلام کرده است که آ.سه.آن متشکل از میانمار باید سریع‌تر دعوت خود را از ""مین آنگ هلیانگ""، رهبر خونتا پس بگیرد. انتهای پیام",آسیا،خاورمیانه,۱ اردیبهشت ۱۴۰۰ / ۱۲:۴۴,کودتا در میانمار,پیراهن آبی‌های میانمار برای آزادی بازداشتی‌ها و علیه خونتا دست به اعتراض زدند
101,احمد حمزه زاده ضمن اعلام این خبر، گفت: نگهداری و حفاظت از اماکن و ابنیه‌های تاریخی وظیفه‌ای اجتماعی و مدنی بر عهده تمام آحاد جامعه است که باید در راس آن مشارکت دستگاه‌های اجرایی به خصوص شهرداری‌ها را داشته باشد، چراکه ساماندهی و رسیدگی به فضاهای شهری از جمله وظایف مشخص شده این نهاد اجرایی است. وی ادامه داد: طی سال گذشته وضعیت نابسامان محوطه گنبد سرخ مراغه به صورت مکرر مورد انتقاد این اداره‌کل و همچنین اصحاب رسانه ملی و استانی قرار گرفت که پس از انجام تعاملات مجدد با شهرداری مراغه توافقات لازم در راستای ساماندهی و رفع هرگونه احتمال آسیب به این بنای تاریخی، انجام شد. حمزه زاده با اشاره به این‌که نگهداری محوطه رصدخانه نیز با محدودیت‌هایی مواجه است، ورود شهرداری در نگهداری از محوطه این سازه تاریخی را نیز لازم دانست و گفت: هر اقدامی در این محوطه باید ضمن توجه به ضوابط تپه‌های باستانی انجام شود و شهرداری می‌تواند با در نظر گرفتن این ضوابط، آن را به یک پارک تاریخی – تفریحی تبدیل کند. انتهای پیام,آذربایجان شرقی,۱ اردیبهشت ۱۴۰۰ / ۱۲:۴۵,استانی-فرهنگی و هنری,محوطه‌ی گنبد سرخ مراغه ساماندهی شد
102,"حسین عزیزعلی در گفت‌وگو با ایسنا، اظهار کرد: با مشارکت اداره اوقاف و امور خیریه ناحیه یک تبریز، کمیته امداد امام (ره) و انصارالفاطمه (س) از روز بیست و نهم فروردین ماه به مدت ۱۰ روز، غذای گرم در محلات و خانواده‌های نیازمند شهر توزیع می‌شود. وی با اشاره به برنامه‌های ماه مبارک رمضان در امامزادگان و مساجد تبریز، گفت: از ابتدای ماه مبارک رمضان، نیت‌های مرتبط با این ماه شامل اطعام افطاری و اجرای ختم قرآن به نیت واقفان به تعداد ۴۰ ختم توسط افراد صحیح القرائت برگزار می‌شود. وی افزود: در این روزها مشارکت در تهیه و توزیع بسته‌های معیشتی در قالب طرح ""ضیافت الهی"" به نیازمندان و همکاری با صداوسیمای استان در رابطه با تهیه و پخش برنامه‌های مستند برای این ماه مبارک نیز با هماهنگی اداره اوقاف و امور خیریه انجام می‌گیرد. انتهای پیام",آذربایجان شرقی,۱ اردیبهشت ۱۴۰۰ / ۱۲:۴۶,"استانی-اجتماعی,ماه رمضان ,توزیع غذای گرم,امامزاده,سازمان اوقاف",تهیه و توزیع ۱۴ هزار پرس غذای گرم در امامزاده سید حمزه (ع) تبریز
103,به گزارش ایسنا، دانشگاه علامه طباطبایی اعلام کرد که بر اساس آیین نامه پذیرش بدون آزمون استعدادهای درخشان در دوره تحصیلی کارشناسی ارشد از بین برگزیدگان علمی دوره کارشناسی پیوسته) برای دوره های روزانه و شبانه نیمسال اول سال تحصیلی ۱۴۰۱-۱۴۰۰ در دوره روزانه کارشناسی ارشد دانشجو پذیرش می کند. براین اساس دانشجویان دوره کارشناسی پیوسته ورودی سال تحصیلی ۹۷-۹۶ که پس از ۶ نیم سال تحصیلی با گذراندن حداقل سه چهارم از کل واحدهای درسی دوره، به لحاظ میانگین کل جزء ۱۵ درصد برتر دانشجویان هم رشته و هم ورودی از مجموع دوره های روزانه و شبانه خود بودند و حداکثر در مدت هشت نیم سال (۹ نیم سال طبق سرفصل درسی مصوب شورای عالی برنامه ریزی)دانش آموخته شدند، در رشته های فوق ثبت نام کردند و اسامی این پذیرفته شدگان بر روی سایت دانشگاه قرار گرفت. دانشگاه علامه طباطبایی تاکید کرد اعلام پذیرش اولیه اسامی داوطلبان به منظور پذیرش قطعی آنها نیست و تبدیل پذیرش اولیه به پذیرش قطعی صرفا پس از تایید سازمان سنجش آموزش کشور و هیات مرکزی گزینش دانشجو صورت می گیرد. دانشجویانی که مایل به ادامه تحصیل از طریق آیین نامه استعدادهای درخشان نیستند، باید فرم انصراف از تحصیل را پر کنند، در غیر این صورت دانشگاه اسم دانشجو را به عنوان دانشجوی این دانشگاه در لیست سازمان سنجش آموزش کشور ارسال خواهد کرد. دانشجویانی که در طول ۶ نیم سال دانش آموخته شوند، باید به لحاظ میانگین کل در مقایسه با میانگین کل هشت نیمسال دانشجویان هم رشته و غیرهم ورودی خود جزء ۱۵درصد برتر باشند، قید هم رشته و غیر هم ورودی در گواهی دانشگاه مبدا الزامی است. حداقل میانگین کل تا پایان نیم سال ششم برای کلیه رشته های تحصیلی متقاضیان سایر دانشگاه ها ۱۷ عنوان شده است و متقاضیان باید حداکثر تا تاریخ ۳۱ شهریور سال ۱۴۰۰ از مقطع کارشناسی خود فارغ التحصیل شوند. همچنین دانشجویانی که دارای هرگونه محکومیت انضباطی از شورای انضباطی دانشگاه یا وزارت عتف (با هر درجه و عنوان) باشند، امکان ورود به مقطع بالاتر از طریق سهمیه استعداد درخشان را ندارند و دانشگاه مختار است در صورت اطلاع از آن در هر مرحله از ثبت نام، پذیرش، تحصیل و حتی فراغت از تحصیل با دانشجو مطابق ضوابط و مقررات برخورد کند. انتهای پیام,آموزش,۱ اردیبهشت ۱۴۰۰ / ۱۰:۵۸,"اسامی پذیرفته شدگان بدون آزمون دانشجو,پذیرش دانشجوی ارشد دانشگاه علامه,پذیرش بدون ازمون دانشجو,دانشگاه علامه طباطبایی",نتایج اولیه پذیرفته شدگان پذیرش بدون آزمون دانشگاه علامه اعلام شد
104,به گزارش ایسنا، مسابقات وزنه برداری قهرمانی آسیا که گزینشی المپیک توکیو نیز است در تاشکند ازبکستان در حال برگزاری است. ایران در دسته ۹۶ کیلوگرم به دنبال گرفتن سهمیه المپیک است و سهراب مرادی و کیانوش رستمی نفراتی هستند که هر چه در چنته دارند را باید بگذارند تا بتوانند در قهرمانی آسیا امتیازاتی که عقب هستند را جبران کنند. سیستم کسب سهمیه المپیک در وزنه برداری تغییر کرده است و سهمیه از طریق رنکینگ توزیع می شود. هشت وزنه بردار اول اوزان المپیکی موفق به کسب سهمیه می شوند که البته  در هر وزن فقط یک وزنه بردار از هر کشور می تواند سهمیه بگیرد. پس از آن بهترین نفرات قاره ها در رنکینگ نیز سهمیه می گیرند. مرادی و رستمی به دلیل اختلاف امتیازی که با دیگر وزنه برداران بالای رنکینگ دارند، امکان این را ندارند که جزو هشت نفر باشند بنابراین برای بهترین وزنه بردار قاره آسیا شدن رقابت می‌کنند. رقیب این دو وزنه بردار هم از قرقیزستان و چین تایپه هستند. از این رو رقابت در روزهای پنجشنبه، جمعه و شنبه بسیار حساس است. فردا (پنجشنبه) کیانوس رستمی در دسته ۸۹ کیلوگرم وزنه می زند، سهراب مرادی و وزنه بردار چین تایپه در روز جمعه در دسته ۹۶ کیلوگرم و وزنه بردار قرقیزستان شنبه هفته آینده در دسته ۱۰۲ کیلوگرم به روی تخته می روند. آنچه مشخص است، سهراب مرادی و کیانوش رستمی برای جبران اختلاف امتیازی که دارند و به نوعی بخواهند خیالشان تا حدودی راحت باشد باید حتما بیش از  ۱۱۰۰ امتیاز بگیرند. در واقع  رکورد مجموع رستمی باید ۴۰۰ باشد و برای سهراب مرادی ۴۰۵ کیلوگرم به بالا باشد. نحوه تعیین امتیاز وزنه برداران بر اساس سیستم امتیاز دهی روبی است. وزنه برداران باید در شش مسابقه شرکت می کردند و بیشترین امتیازاتی که در چهار مسابقه گرفته اند، برای آنها محاسبه می شود. وزنه برداران در سه دوره شش ماهه فرصت داشتند که در مسابقات گزینشی المپیک شرکت کنند و امتیاز بگیرند. مشکل اصلی سهراب مرادی و کیانوش رستمی این است که در دوره دوم، امتیاز چشم گیری به دست نیاوردند. کیانوش رستمی اصلا امتیازی نگرفت و مرادی هم ۹۰ امتیاز به دست آورد. * وضعیت امتیازی چهار وزنه بردار: سهراب مرادی او در پنج مسابقه گزینشی شرکت کرده است که امتیاز سه مسابقه برای او لحاظ شده است. او در حال حاضر ۲۱۳۷ امتیاز دارد. کیانوش رستمی او در پنج مسابقه گزینشی شرکت کرده است. امتیاز چهار مسابقه  برایش محاسبه شده که جمع کل امتیازاتش ۲۸۵۲ امتیاز است. کمترین امتیاز او ۸۱۰ است که از گرند پری تایلند گرفت و اگر امتیازش در قهرمانی آسیا بالاتر باشد، ۸۱۰ امتیاز از مجموع امتیازاتش کسر و امتیاز این مسابقه جایگزین می شود. بکدولات رسول بیکف از قرقیزستان  او بیش از شش مسابقات گزینشی شرکت کرده است. مجموع امتیازات او از چهار مسابقه محاسبه شده، ۳۲۱۸ است. کمترین  امتیاز او ۸۱۰ امتیاز است که در جام فجر ایران کسب کرده است و در صورتی که در قهرمانی آسیا امتیاز بالاتری بگیرد، ۸۱۰ امتیاز از مجموع امتیازاتس کسر و امتیاز قهرمانی آسیا جایگزین می شود. جن چن پو از چین تایپه او در پنج گزینشی المپیک شرکت کرده است و امتیاز ش از چهار مسابقه ۳۰۶۶ است. کمترین امتیاز او ۶۸۱ امتیاز است که در قطر کاپ کسب کرد واگر امتیازش از قهرمانی آسیا بالاتر باشد، جایگزین ۶۸۱ امتیاز خواهد شد.  * امتیازات چهار وزنه‌بردار با کسر کمترین امتیاز که نشان می‌دهد امتیاز قهرمانی آسیا چقدر می تواند تعیین کننده باشد: رسول بیکف از قرقیزستان: ۲۴۰۸ امتیاز جن چن از چین تایپه: ۲۳۸۵ امتیاز سهراب مرادی: ۲۱۳۷ امتیاز کیانوش رستمی: ۲۰۴۱ امتیاز انتهای پیام,سایر ورزش‌ها,۱ اردیبهشت ۱۴۰۰ / ۱۱:۳۷,"المپیک ۲۰۲۰ توکیو,وزنه‌برداري,سهراب مرادی,كيانوش رستمي",آغاز رقابت حساس سهراب و کیانوش برای المپیکی شدن/ ایران به سهمیه ۹۶ کیلوگرم می‌رسد؟
105,به گزارش باشگاه دانشجویان ایسنا، در قسمت آثار هنری فردی جشنواره، از پردیس هنرهای زیبا، نرجس مؤمنی در بخش عکس و حسین جعفری در بخش هنرهای تجسمی، رشته طراحی پوستر مقام برگزیده و مجتبی آدمیان در فیلم‌نامه‌نویسی و مهرسا تقی‌زاده در بخش صنایع دستی رشته تذهیب و نگارگری مقام برگزیده را کسب کردند. از دانشکده الهیات و معارف اسلامی، روح الله طالبی در رشته داستان کوتاه مقام برگزیده و فاطمه ملکی در بخش هنرهای تجسمی، رشته نقاشی مقام شایسته تقدیر را کسب کردند. سید میلاد موسوی حق‌شناس از دانشکده علوم اجتماعی توانست مقام برگزیده در بخش فیلم، رشته فیلم مستند را به دست آورد و محمدصادق کربلایی‌زاده از همین دانشکده توانست تا مقام شایسته‌ تقدیر بخش ادبی، رشته شعر را کسب کند. از پردیس کشاورزی و منابع طبیعی، میلاد بذرافشان در رشته فرش، از دانشکده زبان‌ها و ادبیات خارجی، عادل نریمانی در رشته فیلم‌نامه‌نویسی و کیمیا اکبری از پردیس ابوریحان در رشته نقاشی توانستند مقام برگزیده به دست آورند. همچینن عادل نریمانی توانست تا در بخش نمایش‌نامه نویسی نیز مقام شایسته تقدیر را کسب کند و علی سلطانی‌فر از دانشکده روانشناسی و علوم تربیتی، مقام شایسته تقدیر بخش شعر را به دست آورد. کانون موسیقی باشگاه دانشجویان نیز توانست تا در رشته موسیقی سنتی گروهی مقام شایسته تقدیر را کسب کند. در بخش طرح و ایده کانونی، کانون نیکوکاری والعصر باشگاه دانشجویان توانست مقام برگزیده و کانون‌های سبزدیمن پردیس کشاورزی و منابع طبیعی و فیلم‌ و عکس دانشکده فنی کاسپین مقام شایسته‌ تقدیر را به دست آوردند. در بخش جایزه مسئولیت اجتماعی، یادبود شهید حسین علی‌مرادی که برای نخستین بار اهداء شد، امیرحسین راحمی از دانشکده الهیات و معارف اسلامی به عنوان فرد برگزیده و کانون خیریه حامی پردیس کشاورزی و منابع طبیعی نیز توانست تا رتبه شایسته‌تقدیر این بخش را به دست آورد. این جایزه به یاد شهید حسین علی‌مرادی، دانشجوی جهادگر، مدرسه‌ساز و فعال حوزه کانون‌های دانشجویی دانشگاه­های تهران و علامه طباطبایی که در سال ۱۳۹۸ به توفیق شهادت در این راه دست یافت، به افراد و کانون‌های دانشجویی که در حوزه مسئولیت اجتماعی فعالیت‌های ارزنده‌ای انجام می‌دهند، اهداء می‌شود. در رقابت برای انتخاب برترین کانون فرهنگی، هنری، دینی و اجتماعی دانشجویان دانشگاه تهران در این دوره، کانون نیکوکاری والعصر باشگاه دانشجویان توانست مقام برگزیده را به دست آورد. کانون‌های سبزدیمن پردیس کشاورزی و منابع طبیعی و رسانه باشگاه دانشجویان مقام شایسته تقدیر را در این بخش به دست آوردند. نهمین جشنواره رویش دانشگاه تهران ویژه دستاوردها و توانمندی‌های کانون‌های فرهنگی، هنری، دینی و اجتماعی دانشجویان دانشگاه تهران، کار خود را از دی ۱۳۹۹ شروع کرد. در مجموع ۱۷۰ اثر در سامانه جشنواره بارگذاری شد که پس از طی مراحل پایش اولیه و داوری تخصصی نتایج آن اعلام شد. انتهای پیام,کانون ها,۱ اردیبهشت ۱۴۰۰ / ۱۲:۱۴,"باشگاه دانشجویان ایسنا,نتایج نهمین جشنواره رویش دانشگاه تهران,جشنواره رویش",نهمین جشنواره رویش دانشگاه تهران برگزیدگان خود را شناخت
106,محمدمهدی زاهدی در گفت وگو با ایسنا، در واکنش به درخواست عده ای جهت تعویق برگزاری کنکور با توجه به ورود به پیک چهارم کرونا اظهار کرد: ما از شرایط دو ماه آینده خبر نداریم که اوضاع کرونا چه می شود و موج چهارم چه طور عمل می کند؟. این بستگی به همراهی دولت و سیاست گذاری ها دارد. اگر بتوان به شرایط قبل از عید برگشت برگزاری کنکور مشکلی ایجاد نمی کند. با این اوصاف می توان با رعایت پروتکل های بهداشتی و برنامه ریزی های دقیق تر کنکور را برگزار کرد اما اگر شرایط کرونایی مثل الان باشد خود مسئولان و ستاد کرونا تصمیم لازم را خواهند گرفت. وی درباره برگزاری امتحانات نهایی بیان کرد: این موضوع مقداری متفاوت است چون در نهایت بعد از حذف کنکور ملاک برای پذیرش دانشجو نمرات امتحانات نهایی است، باید مسئولان آموزش و پرورش به گونه ای پروتکل ها را رعایت کنند که امتحانات حضوری باشد، چون نتایج این امتحانات معیار ورود به دانشگاه است. وی اضافه کرد: فعلا آموزش و پرورش این توان را ندارد که امتحانات نهایی را به صورت مجازی برگزار کند مگر این که ظرف یک ماه آینده سیستم خاصی را در شاد طراحی کند، اما در غیر این صورت برگزاری امتحانات نهایی به صورت حضوری اجتناب ناپذیر است. این عضو کمیسیون آموزش و تحقیقات مجلس شورای اسلامی درباره نحوه برگزاری سایر امتحانات مدارس گفت: این بستگی به تصمیم آموزش و پرورش دارد که می تواند به هر دو روش حضوری و مجازی آن را برگزار کند. زاهدی همچنین درباره احتمال برگزاری سال تحصیلی آینده به صورت مجازی بیان کرد: این را باید از مسئولان وزارت بهداشت و ستاد کرونا سوال کرد که چقدر می توانند مردم را واکسینه کنند، اگر همراهی مردم و سیاست گذاری درست دولت را شاهد باشیم این امید می رود که کرونا از کشور برود، اما تا الان سیاست گذاری ها درست نبوده به خصوص در ایام عید که دولت می توانست قرنطینه خوبی اعمال کند. دولت تسامح کرد و شاهد این وضعیت هستیم، لذا موضوع حضوری بودن مدارس در سال تحصیلی آینده نیز به همراهی مردم و سیاست گذاری درست دولت بستگی دارد. انتهای پیام,مجلس,۱ اردیبهشت ۱۴۰۰ / ۱۲:۱۵,"همه_باهم_علیه_کرونا,کنکور سراسری,مجلس یازدهم,استانی-سیاسی,كميسيون آموزش و تحقيقات ,آموزش مجازی",زاهدی: برگزاری کنکور سراسری بستگی به شرایط شیوع کرونا دارد
107,به گزارش ایسنا، این طرح پژوهشی با بهره‌گیری از رویکرد ارزیابی تأثیرات اجتماعی و با هدف برآورد پیامدهای ناشی از انتقال سازمان‌های عمومی به بافت فرسوده شهر تهران به مثابه پروژه محرک توسعه، با استفاده از روش‌های اسنادی و میدانی نخست به گردآوری داده‌ها و اطلاعات پرداخته و در نهایت با بهره‌گیری از فنون متفاوت همچون سناریونویسی و مطالعات تطبیقی، برآوردی از متغیرها و ذی‌نفعان تحت تأثیر ارائه کرده است. این پروژه علاوه بر مرور پژوهش‌های انجام شده و مرتبط با موضوع، برخی از طرح‌های شهری داخلی و خارجی مرتبط را نیز مورد بررسی قرار داده است. گفتگو با مدیران شهری، مسئولان مرتبط، نخبگان و فعالان محلی، بخشی از جامعه آماری این پژوهش بود که با بهره ‌گیری از نمونه‌گیری هدفمند و تا رسیدن به اشباع نظری این گفتگوها ادامه یافت. در نهایت پیامدهایی در حوزه‌های مختلف اجتماعی، کالبدی، اقتصادی و محیط زیستی بیان و تلاش شد در قالب نظام کاربست، نظامی از نهادها و سازمان‌هایی که باید در مدیریت پیامدها نقش ایفا کنند، ارائه شود. به گزارش روابط عمومی پژوهشگاه علوم انسانی و مطالعات اجتماعی جهاددانشگاهی، دکتر هادی برغمدی، مدیر مرکز ارزیابی تأثیرات اجتماعی پژوهشگاه و مدیر طرح درباره اهمیت اجرای این طرح گفت: نتایج این پژوهش نشان از آن دارد که انتقال سازمان‌های عمومی به بافت فرسوده به تنهایی نمی‌تواند موجب ارتقای سطح کیفیت زندگی شهروندان شود و این اقدام نیازمند انجام فعالیت‌هایی همزمان در حوزه‌های اجتماعی، فرهنگی و اقتصادی دارد تا بتواند نتایج مثبت بیشتری را به همراه داشته باشد. در این بین توجه به برقراری ارتباط بین سازمان‌ها و بافت پیرامون خود و بهره گیری از ظرفیت‌های داخلی این مجموعه ها توسط جامعه اطراف پروژه نیز از نکات مهم و قابل تأمل در این طرح بوده است. انتهای پیام,جهاد دانشگاهی,۱ اردیبهشت ۱۴۰۰ / ۱۲:۱۶,"پژوهشگاه علوم انسانی و مطالعات اجتماعی جهاد دانشگاهی,نواحی فرسوده,توسعه ,کیفیت زندگی",پیامدهای انتقال سازمان‌های عمومی به نواحی فرسوده
108,مریم کوشکی امروز یکم اردیبهشت در جمع خبرنگاران اظهار کرد: از ابتدای شیوع بیماری ویروس کرونا تاکنون ۳۰۷ هزار و ۵۵۱ نمونه تست ارسالی انجام شده است. وی تصریح کرد: از این تعداد ۳۰۴ هزار و ۳۵۰ نمونه تست جواب داده شده که ۹۷ هزار و ۵۸۱ نمونه تست مثبت بوده است. معاون بهداشتی و دبیر ستاد مبارزه با کرونا دانشگاه علوم پزشکی لرستان خاطرنشان کرد: متأسفانه تاکنون بر اثر بیماری کرونا ویروس ۱۵۶۹ نفر در استان جان خود را از دست داده‌اند. کوشکی یادآور شد: میزان موارد بستری و مشکوک در بیمارستان‌های استان ۱۲۹۵ نفر گزارش شده است. به گزارش ایسنا، بر اساس آمار ۱۰۴۳ مورد ابتلای جدید به کرونا ویروس و ۱۶ فوتی در استان گزارش شده است. انتهای پیام,لرستان,۱ اردیبهشت ۱۴۰۰ / ۱۲:۱۸,"دانشگاه علوم پزشکی لرستان,استانی-علمی و آموزشی,کروناویروس,همه_باهم_علیه_کرونا,ویروس کرونا,همه با همه علیه کرونا,همه با هم بر علیه کرونا,همه با هم کرونا,همه علیه کرونا,کروناهمه با هم",ابتلای ۱۰۴۳ مورد جدید به کرونا ویروس و ۱۶ فوتی در لرستان
109,ماه رمضان نه تنها از دیدگان مردم ایران بلکه از نظر تمام مسلمان جهان، ماه بسیار مبارک و مقدسی به شمار می‌آید؛ به طوری که همگان از چندین هفته قبل از فرا رسیدن آن، خود را برای روزه‌داری در این ماه مهیا می‌کردند. البته مهیا شدن برای مهیمانی خدا در جای جای کشورمان با آداب و رسوم خاصی همراه است و شهرستان ابرکوه در استان یزد نیز آن‌طور که «ندا هوشمند» از محققان فرهنگی در این باره می‌گوید، از این موضوع مستثنی نیست؛ هرچند که برخی از این آداب در گذر زمان به دست فراموشی سپرده شده است. این محقق ابرکوهی که در زمینه آداب‌ و رسوم خاص مردمان این دیار کهن کنکاش داشته، در گفت‌وگو با خبرنگار ایسنا اظهار می‌کند: ابرکوهی‌ها در گذشته نیز همچون امروزه از چند روز قبل شروع ماه رمضان به خرید مایحتاج خود می‌پرداختند با این تفاوت که در گذشته اگر ماه رمضان مقارن با فصل زمستان یا پاییز بود، گوسفندی را که از تابستان برای این کار پروار کرده بودند، ذبح و آن را برای مصرف در ماه رمضان به صورت قورمه آماده می‌کردند. از کلوخ‌اندازون تا رویت هلال ماه رمضان «ندا هوشمند» یکی دیگر از مراسم‌های مرسوم قبل از ماه رمضان در ابرکوه را «کلوخ اندازون» معرفی می‌کند و در مورد آن می‌گوید: عده‌ای روز قبل از شروع ماه مبارک به بیرون شهر رفته و به تفریح می‌گذراند، چرا که معتقد بودند ماه رمضان، بسیار مقدس است و به علت ضربت خوردن و شهادت حضرت علی‌(ع) در این ماه نباید به تفریح بپردازند. وی ادامه می‌دهد: رفتن روی پشت‌بام‌ها برای رؤیت هلال ماه تقریباً در همه جای کشور رایج بوده اما اعتقاد مردم ابرکوه بر این است که پس از رؤیت هلال، چشمان خود را ببندند و آن را به روی اجسام یا افراد پاک و مقدس باز کنند. هوشمند در این خصوص اضافه می‌کند: مردم ابرکوه بر اساس این اعتقاد، نگاه کردن به آب، آینه، کودکان معصوم، فرد سید یا مؤمن را مقدس و بالعکس نگاه به افراد و اجسام منحوس را موجب بد یُمنی می‌دانستند. وی بردن عروس در سال اول ازدواج به مسجد محله همسرش را از جمله رسوم برجسته ماه رمضان در ابرکوه برمی‌شمارد و در موردش می‌گوید: مادر داماد با تهیه چادر و جانماز برای بردن عروس به مسجد از پدر و مادر وی کسب اجازه می‌کرد و شبی که عروس را به مسجد می‌بردند، مادر داماد به پخش شیرینی در میان مردم می‌پرداخت و به نوعی می‌توان گفت که این کار معرفی عروس به افراد محله داماد بود. شب «دوست» و کشته شدن ابن ملجم این محقق ابرکوهی همچنین می گوید: به روایات تاریخی و طبق باور عموم، شب بیست و هفتم ماه رمضان، شب کشتن ابن ملجم قاتل امام علی(ع) است که بر همین اساس مردم ابرکوه آن را شب «دوست» نامیده و به شادی می‌پردازند. وی می‌افزاید: در آیین شب «دوست»، پسربچه‌ها چادر به‌ سر می‌کردند و به طور ناشناس به درب خانه‌ها می‌رفتند و تقاضای خوراکی می‌کردند و صاحبخانه ظرف آنان را از آجیل و شیرینی پُر می‌کرد. مردم طبق این مراسم معتقد بودند اگر صاحبخانه بتواند چادر یکی از پسرها را کنار بزند و او را بشناسد، حاجتش برآورده می‌شود. هوشمند در مورد این رسم تصریح می‌کند: این رسم براساس این باور شکل گرفته بود که شیعیان خبر کشته شدن ابن ملجم را این‌ طور به یکدیگر دادند و به صورت ناشناس به درب منازل می‌رفتند و از مرگ ابن ملجم، یکدیگر را آگاه می‌کردند. دوختن کیسه‌ای برای کسب برکت و روزی «حامد اکرمی» دیگر محقق ابرکوهی نیز از «دوختن کیسه مراد» توسط زنان در بین نماز مغرب و عشا شب بیست و هفتم ماه رمضان در مسجد به عنوان یکی دیگر از رسوم این ماه در ابرکوه یاد می‌کند و می‌گوید: پس از دوخته شدن، سکه‌ای داخل آن می‌گذاشتند و آن را به همراه سکه، در داخل کیف خود می‌گذاشتند و معتقد بودند که این کیسه و سکه موجب برکت یک سال آنان می‌شود. وی همچنین به پخت نوعی نان خاص که در اصطلاح عامیانه به «بَلُکِ بیست و هفتمی» معروف بود هم اشاره و بیان می‌کند: در ابرکوه به نانی که در اندازه بسیار کوچک باشد، «بَلُک» گفته می‌شود و در این سنت قدیمی نیز بانوان نان‌هایی با اندازه بسیار کوچک (نصف کف دست) تهیه کرده و آن را در کیسه برنج، آرد، گندم و حبوبات می‌گذاشتند و معتقد بودند بَلُکِ بیست و هفتمی، موجب برکت تمام این اقلام می‌شود. بیدار کردن روزه‌داران در هنگام سحر اکرمی همچنین می‌گوید: با توجه به نبود امکانات پیشرفته‌ی امروزی به طوری که حتی برخی از مردم در خانه‌های خود ساعت نیز نداشتند، رسم «بیدار کردن مردم برای خوردن سحری» از جمله آداب این ماه در سالهای قدیم محسوب می‌شد که در همین راستا، عده‌ای به پشت‌بام‌ها رفته و با صدای بلند مناجات یا چاووشی می‌خواندند، عده‌ای هم در کوچه‌ها طبل می‌زندند و برخی نیز درب خانه همسایه‌ها را می‌کوبیدند و وقت سحر را اعلام می‌کردند. این پژوهشگر میراث فرهنگی به برخی سنت‌های دیگر ماه رمضان مردم ابرکوه در سال های دور نیز اشاره می‌کند و ضمن ارائه توضیحاتی در مورد آنها، در ادامه آخرین سنت ویژه رمضان در این دیار را مربوط به روز عید فطر و خواندن دعای وداع با ماه رمضان ذکر می‌کند. اکرمی می‌گوید: پس از آن مردم برای تبریک عید به خانه بزرگان فامیل رفته و آشی محلی به نام «آش جو» که ترکیبی از جو، چغندر، کدو، سیرابی و سرکه بود، تهیه می‌کردند و بر این باور بودند پس از یک ماه روزه‌داری، معده انسان خشک می‌شود و نمی‌تواند غذای پرحجم را هضم کند و خوردن این آش، معده را نرم می‌کند. انتهای پیام,یزد,۱ اردیبهشت ۱۴۰۰ / ۱۲:۱۹,"ابركوه,ماه رمضان ,سنت‌های قدیمی,کیسه مراد,استانی-فرهنگی و هنری",تضمین برکت یک‌سال ابرکوهی‌های قدیم با «بَلُک» و «کیسه مراد»
110,علی بستامی با اشاره به برگزاری نشست ستاد پیشگیری و رسیدگی به جرایم و تخلفات انتخاباتی شهرستان اشتهارد گفت: سلامت انتخابات در راس برنامه های ستاد قرار دارد؛ اعتقاد بر این است که یکی از مواردی که باعث حضور حداکثری مردم در پای صندقهای رای می شود تضمین سلامت در انتخابات برای مردم است. به گزارش ایسنا، رئیس دادگستری اشتهارد با اشاره به اینکه فعالیت های رصد وقوع تخلفات انتخاباتی در این شهرستان آغاز شده ادامه داد: هر گونه تخلف و جرائم در شبکه‌های اجتماعی، کانال‌ها، درگاه‌های وب، شبکه پیامکی تلفن همراه، بات ها و ربات ها رصد شده و به کلیه نامزدها و هواداران آنها هشدار داده می‌شود از شعارنویسی، پخش اعلامیه و شب نامه و به طور کلی تبلیغات در فضای حقیقی و مجازی با مضمون سیاه نمایی چهره نظام، تشویش اذهان عمومی و ترویج مطالب خلاف واقع له یا علیه انتخابات و کاندیداهای انتخاباتی مراقبت و جلوگیری کنند در غیر این صورت با مجرمین و متخلفین در این حوزه برخورد سریع و قاطع قانونی بعمل خواهد آمد. رئیس ستاد پیشگیری و رسیدگی به جرایم و تخلفات انتخاباتی شهرستان اشتهارد با اعلام تعیین شعبات ویژه رسیدگی به جرائم و تخلفات انتخاباتی در کلیه حوزه‌های قضایی توسط رئیس کل دادگستری و رئیس ستاد پیشگیری از جرائم انتخاباتی استان البرز متذکر شد: فعالیت تبلیغاتی مدیران و مسئولان و کارکنان دستگاه‌های دولتی، عمومی و وابسته به دولت با وجهه شخصیت حقوقی یا در ساعات اداری یا واگذاری امکانات دولتی و عمومی به کاندیداهای معین ممنوع است و برخورد با هر گونه تخلف در دستور کار ستاد قرار دارد. وی در پایان گفت: در نشست اخیر ستاد پیشگیری و رسیدگی به جرایم و تخلفات انتخاباتی شهرستان اشتهارد،  ضمن اعلام موارد قانونی و مشخص شدن اعضا، وظائف و اهداف ستاد شهرستان، ۱۹ مصوبه نیز تصویب شد. انتهای پیام,البرز,۱ اردیبهشت ۱۴۰۰ / ۱۲:۱۹,"انتخابات ۱۴۰۰,استانی-شهرستانها,علی بستامی,ستاد پیشگیری از جرائم انتخاباتی استان البرز,دادگستری اشتهارد",مدیران و کارمندان دستگاه‌های دولتی در ساعات اداری حق فعالیت تبلیغی ندارند
111,"جلال الدین صادقی، امروز چهارشنبه یکم اردیبهشت ماه در جمع رسانه‌های گروهی با اشاره به فعالیت‌های معاونت پژوهشی جهاد دانشگاهی استان در سه زمینه گیاهان دارویی، آسیب‌های اجتماعی و روان شناسی، مطالعات شهری و روستایی، گفت: از سال ۱۳۹۵ جهاد دانشگاهی به عنوان دبیرخانه علمی آسیب‌های اجتماعی استان، بر اساس مصوبه کارگروه فرهنگی و اجتماعی استانداری فعالیت دارد. به گزارش ایسنا، رئیس جهاددانشگاهی خراسان جنوبی ادامه داد: طرح ملی "" افسردگی: گفتگو کنیم.""، طرح "" ارتقاء سطح دانش، مهارت و سلامت بانوان خانه‌دار"" و همچنین طرح‌های مطالعاتی ""نیازسنجی آموزشی بانوان خانه‌دار با رویکرد کاهش افسردگی""  و "" شناسایی آسیب‌ها و نابهنجاری‌های اجتماعی حوزه زنان به تفکیک محلات شهری و وضعیت اشتغال"" از جمله اقداماتی بوده است که با مشارکت دفتر فرهنگی و اجتماعی استانداری برگزار و منجر به بهره مندی ۲۰۰۰ نفر از بانوان شهر بیرجند از خدمات مشاوره، آموزشی و گردشگری شد. صادقی با اشاره به اخذ موافقت اصولی مرکز خدمات تخصصی روانشناسی «به روان»، خبر داد: این مرکز با دریافت موافقت اصولی از سازمان بهزیستی استان و معاونت پژوهش و فناوری جهاد دانشگاهی در نظر دارد در راستای ارتقاء سلامت روان اقشار جامعه از  طریق ارئه خدمات مشاوره با استفاده از خبره ترین مشاوران استانی و ملی؛ برگزاری کارگاه ها و همایش ها به صورت حضوری، مجازی و همچنین اجرای طرح‌های مطالعاتی و تحقیقاتی قدم بردارد. وی افزود: زمینه‌های فعالیت این مرکز پس از نیازسنجی گسترده در سطح استان، انجام مطالعات میدانی و نظر سنجی در شورای پژوهشی جهاد دانشگاهی خراسان جنوبی طرح شد و در نهایت به تصویب معاونت پژوهش و فناوری جهاددانشگاهی کشور رسید. رئیس جهاددانشگاهی خراسان جنوبی اظهار کرد: بی شک همکاری و مساعدت دستگاه‌های اجرایی ذیربط و واحدهای فعال جهاددانشگاهی در این حوزه خواهد توانست در مسیر تحقق اهداف این مرکز موثر باشد. صادقی بیان کرد: به عنوان اولین برنامه اجرایی مرکز خدمات تخصصی روان شناسی «به روان»؛ اجرای قرارداد "" ارتقاء دانش مشاوران طرح کاهش طلاق"" در دستور کار قرار دارد که دوشنبه، ۶ اردیبهشت ماه با حضور دکتر مونا چراغی، ویژه مشاوران دادگستری استان برگزار می‌شود. وی یادآور شد: این برنامه به سفارش معاونت اجتماعی و پیشگیری از وقوع جرم دادگستری اجرا می‌شود. انتهای پیام",خراسان جنوبی,۱ اردیبهشت ۱۴۰۰ / ۱۲:۲۰,"استانی-اجتماعی,روانشناسي,جهاد دانشگاهی","دریافت موافقت اصولی مرکز خدمات تخصصی روانشناسی ""به روان"" در خراسان جنوبی"
112,جواد اصغری‌مقدم سرمربی تیم فوتسال سن ایچ ساوه پس از پیروزی ۲ بر یک تیمش مقابل کراپ الوند به ایسنا گفت: قابل پیش‌بینی بود که بازی سختی داشته باشیم اما ما می خواستیم روند خوب بازی های خانگی خود را حفظ کنیم و البته که محدودیت نفری داریم. ما با ۵، ۶ بازیکن در هر بازی به میدان می رویم. وی افزود: کراپ یک تیم فوق‌العاده نشان داد که اگرچه سال اول حضورش در لیگ‌ برتر است اما بازیکنانی با تجربه و کادر فنی و مدیریتی خوبی دارد که از آنها یک تیم قابل احترام ساخته است. سرمربی سن‌ایچ ادامه داد: در این بازی علی‌رغم اینکه هم ما و هم کراپ موقعیت داشتیم ولی روز خوب هر دو گلر تیم‌ها و بی‌دقتی بازیکنان دو تیم بود که در نهایت ما توانستیم بازی را مدیریت کنیم و بازی را ۲ بر یک تمام کنیم. حقیقتا هر دو تیم شانس برای سه امتیاز داشتند. اصغری‌مقدم که تیمش در صدر جدول لیگ برتر فوتسال قرار دارد در مورد شانس قهرمانی تاکید کرد: به نظرم وقتی که وارد شش تیم نهایی شدیم کار اصلی‌مان را انجام دادیم. در این دور تصمیم باشگاه این بوده که هر چقدر بتوانیم رتبه بهتری را کسب کنیم. حالا خدا بخواهد رتبه به رتبه بالا می‌رویم. وی افزود: ما در پایان لیگ دنبال رتبه برتر هستیم و البته که جدول جوری است که با یک برد همه تیم‌ها بالا و پایین می شوند. به عقیده من شانس اول و دوم قهرمانی امسال، مس سونگون و گیتی‌پسند هستند و ما و کراپ برای سوم و چهارمی تلاش می‌کنیم و تا جایی که بتوانیم دنبال رتبه بالاتریم. انتهای پیام,فوتبال، فوتسال,۱ اردیبهشت ۱۴۰۰ / ۱۲:۲۱,جواد اصغری مقدم,اصغری مقدم: دنبال رتبه بالا در جدول هستیم نه صرفا قهرمانی
113,محسن جانجان در گفت‌وگو با ایسنا بیان کرد: قرار است فصل نهایی کاوش معبد «لائودیسه» در داخل حسینیه دوخواهران انجام گیرد و با توجه به ترک‌خوردگی یکی از دیوارهای مسجد، ابتدا آن را تخریب کرده تا کار کاوش را آغاز کنیم. وی اضافه کرد: پس از تخریب دیوار و ایمن ‌سازی آن فرآیند کاوش علمی معبد لائودیسه از ۱۰ اردیبهشت‌ماه آغاز می‌شود و امیدواریم در  مرحله آخر بتوانیم به هدف خود که کشف معبد است، برسیم. رئیس اداره میراث فرهنگی شهرستان نهاوند تصریح کرد: فصل نهایی کاوش با مشاوره دکتر رهبر و زیرنظر بنده انجام می‌شود و به همین منظور ۲۰۰ میلیون تومان اعتبار تأمین و به پروژه اختصاص یافته است. وی در پایان یادآور شد: در فصل‌های گذشته کاوش معبد لائودیسه آثاری از دوران سلوکی و اشکانی مانند سفال، پایه ستون، سرستون، ساقه ستون، مجسمه‌های کوچک خدایان یونانی و سکه‌های نقره کشف شده است. انتهای پیام,همدان,۱ اردیبهشت ۱۴۰۰ / ۱۲:۲۲,"استانی-فرهنگی و هنری,کاوش,معبد لائودیسه,میراث فرهنگی",فصل نهایی کاوش معبد «لائودیسه» آغاز شد
114,مهدی گرجی، امروز چهارشنبه یکم اردیبهشت به رسانه‌های گروهی گفت: در سال گذشته بیش از یک میلیون و ۱۶۲ هزار نفر با ناوگان حمل و نقل عمومی برون شهری استان جابجا شده‌اند. به گزارش ایسنا، وی ادامه داد: از این تعداد مسافر بیش از ۷۷۰ هزار مسافر داخل استان جابجا شده، ۳۹۲ هزار نفر از استان خارج و ۳۸۹ هزار و ۸۱۹ نفر به استان وارد شده‌اند. معاون حمل و نقل جاده‌ای اداره کل راهداری و حمل و نقل جاده‌ای خراسان جنوبی اظهار کرد: این میزان نسبت به مدت مشابه سال گذشته از کاهش ۳۸ درصدی برخوردار بوده است. گرجی با بیان اینکه بیشترین سهم جابجایی مسافر با تعداد ۴۰۳ هزار و ۱۵۵ مربوط به بیرجند بوده است، افزود: همچنین کمترین سهم جابجایی مسافر را شهرستان درمیان با دو هزار و ۸۴۰ نفر داشته است. وی با بیان اینکه در حال حاضر ۱۵۳۳ راننده در بخش مسافری شاغل هستند، افزود: همچنین ۶۶۷ دستگاه انواع ناوگان مسافری در امر جابه جایی مسافران مشغول هستند. گرجی ادامه داد: این ناوگان ها شامل ۲۴۹ دستگاه سواری کرایه برون شهری، ۱۵۳ دستگاه مینی بوس و ۲۶۵ دستگاه اتوبوس بوده که کار جابجایی مسافران را از مبدا شش پایانه عمومی مسافر در استان را به انجام می‌رسانند. وی بیان کرد: از متقاضیان سفر خواستاریم به منظور کاهش هزینه های سفر، کاهش آلودگی محیط زیست، کاهش سفرهای شهری و رعایت دستورالعمل ها و پروتکل های بهداشتی نسبت به دریافت بلیت به نشانی www.payaneha.ir و www.payaneha.com مراجعه کنند. گرجی اظهار کرد: نظارت بر عملکرد شرکت ها، رانندگان و ناوگان اعزامی به صورت سیستمی از طریق سامانه سپهتن در طول سفر انجام می شود. معاون حمل و نقل جاده‌ای اداره کل راهداری و حمل و نقل جاده‌ای خراسان جنوبی خاطرنشان کرد: از مسافران خواستاریم هرگونه شکایت، انتقاد و پیشنهاد را از طریق سامانه ۱۴۱ و سامانه پیام کوتاه ۳۰۰۰۵۶۱۴۱ گزارش دهند. انتهای پیام,خراسان جنوبی,۱ اردیبهشت ۱۴۰۰ / ۱۲:۲۲,"استانی-اجتماعی,مسافر",جابجایی مسافر در خراسان جنوبی ۳۸ درصد کاهش داشت
115,به گزارش باشگاه دانشجویان ایسنا، در این برنامه تعدادی از کارآفرینان سخنرانی خواهند کرد. رویداد کارآفرینی و ارتباط با صنعت جمعه سوم اردیبهشت از ساعت ۱۱ تا ۱۳ برگزار می‌شود و علاقه‌مندان برای ثبت‌نام می‌توانند به آدرس https://b۲n.ir/t۴۸۷۴۵ مراجعه کنند یا برای کسب اطلاعات بیشتر به شناسه @uaur_admin پیام دهند. انتهای پیام,انجمن های علمی,۱ اردیبهشت ۱۴۰۰ / ۱۲:۲۵,"باشگاه دانشجویان ایسنا,اتحادیه انجمن‌های علمی معماری، مرمت و شهرسازی,کارآفرینی,صنعت",کارآفرینی و ارتباط با صنعت
116,به گزارش ایسنا، اسدالله بادامچیان  در نشست خبری خود با اعلام کاندیداتوری در انتخابات ریاست جمهوری در پاسخ به پرسشی درباره واکنشش نسبت به کناره گیری از این انتخابات به درخواست شورای وحدت اظهار کرد: تاکنون در شورای وحدت چنین چیزی از ما خواسته نشده است، البته جایگاه شورای وحدت محترم است اما تصمیم حزب را دنبال خواهیم کرد البته پس از ثبت‌نام باید منتظر اعلام نظر شورای نگهبان باشیم اما در پایان اگر همه گروه‌ها به اجماع برسند خب چرا که نه، اگر وحدت حاصل شود می‌شود کمک کرد و زمینه حضور با یک کاندیدای واحد را فراهم کرد. وی  با بیان اینکه سیاست حزب موتلفه مشارکت حداکثری و وحدت بود که در کنار روحانیت  به ایجاد شورای وحدت انجامید، اظهار کرد: سیاست دیگر ما واگذاری امتیاز تصمیم گیری در استان ها و شهرها به فعالان همان منطقه در قالب ائتلاف گسترده بود تا از تهران برای این مناطق تصمیم گیری نشود. بادامچیان درباره شرایط کشور و جناح های سیاسی در آستانه انتخابات، خاطرنشان کرد: خوشبختانه آرامش خوبی در کشور حاکم است و درگیری ها و برخوردها آنچنان تند و نگران کننده نبوده و برخوردها در حد معمول است. ائتلاف های مختلف هرکدام به کار مشغول هستند و وارد فضای تخریب نشده‌اند. وی ادامه داد: در انتخابات ریاست جمهوری بنای ما بر این است که به همه کاندیداها احترام بگذاریم و فضای توهین و تخریب ایجاد نشود. قاعده این است که مسئولیت احراز صلاحیت نامزدها برعهده شورای نگهبان است و باید به قانون التزام داشته باشیم. هیچ لزومی ندارد نامزدها یکدیگر را تخریب کنند. شورای نگهبان درخصوص صلاحیت ها تصمیم می‌گیرد. بادامچیان همچنین گفت: ما به عنوان حزب وارد شدیم و به دولت حزبی با پشتوانه حزبی معتقد هستیم. ما قصد رقابت نداریم و می‌خواهیم خودمان را به مردم عرضه کنیم و اثبات کنیم که یک حزب توانا و با برنامه می‌تواند دولت تشکل دهد و به مردم نیز پاسخگو باشد. اگر فرد به صورت شخصی کاندیدا شود، نتیجه‌اش همین دولت هایی می‌شود که اعضای کابینه با یکدیگر درگیر می‌شوند اما حزب از نیروهای حزبی توانا که کارآزموده هستند، استفاده خواهد کرد. انتهای پیام,سیاست داخلی,۱ اردیبهشت ۱۴۰۰ / ۱۲:۲۲,"حزب موتلفه اسلامي,اسدالله بادامچيان,انتخابات ریاست جمهوری,انتخابات ۱۴۰۰",بادامچیان اعلام کاندیداتوری کرد
117,علیرضا گوهری در گفت‌وگو با ایسنا، اظهار کرد: در سال‌های اخیر بسیاری از افراد به طبیعت‌گردی و کوهپیمایی روی آوردند چراکه مسیرهای کوهپیمایی و کوهنوردی همدان از دسترس‌ترین مسیرها هستند و همین مسئله باعث می‌شود در روزهای تعطیل، جمعیت زیادی در ارتفاعات استان حضور داشته باشند. وی با بیان اینکه یکی از معضلات بسیار مهمی که در کوهستان با آن مواجه هستیم، بحث حوادث است، مطرح کرد: متولی امدادونجات، جمعیت هلال‌احمر است و این سازمان در مباحث تخصصی مانند امداد در کوهستان، تفاهم‌نامه‌هایی با سازمان‌های مربوطه عقد می‌کنند. رئیس هیئت کوهنوردی و صعودهای ورزشی استان همدان ادامه داد: در همین راستا ما یک پایگاه امدادونجات در میدان میشان و یک کارگروه جست‌وجو و امدادونجات در هیئت کوهنوردی استان داریم. وی خاطرنشان کرد: با توجه به گرایش مردم به کوهپیمایی به این نتیجه رسیدیم که این جمعیت را باید آموزش دهیم تا هر کوهنوردی خود بتواند کمک‌های اولیه‌ مورد نیاز را انجام دهد. گوهری بیان کرد: در این طرح قرار است براساس تفاهم‌نامه‌ای که با جمعیت هلال احمر شهرستان همدان داریم، کوهنوردان همدانی به صورت رایگان دوره‌ کمک‌های اولیه را طی کنند. این طرح فعلاً در مرحله ثبت‌نام است و امیدواریم مورد استقبال کوهپیمایان همدانی قرار بگیرد. انتهای پیام,همدان,۱ اردیبهشت ۱۴۰۰ / ۱۲:۲۶,"استانی-ورزشی,كوهنوردي,کوهپیمایی,امداد و نجات ,جمعیت هلال احمر,دوره آموزشی کمک های اولیه",اجرای طرح «هر کوهنورد، یک امدادگر» در همدان
118,دکتر امین سلاحورزیان امروز اول اردیبهشت ماه در مراسم افتتاح مرکز نوآوری و شتابدهی جوانان جهاد دانشگاهی لرستان اظهار کرد: طرح ساماندهی و شتابدهی جوانان ۱۸ تا ۳۵ سال در استان اجرایی شده است.  وی بیان کرد: این طرح در ۱۳ استان کشور با محوریت اداره کل ورزش و جوانان آغاز شده و خوشبختانه به جاهای بسیار خوبی در لرستان نیز رسیده است.  سلاحورزیان ادامه داد: در فاز نخست چندین طرح و ایده ارائه شد که پس از طی مراحل داوری ۱۳ طرح پذیرفته شد.  وی با بیان اینکه این طرح با کارفرمایی اداره کل ورزش و جوانان لرستان اجرایی شده است، اضافه کرد: ۱۳ شرکت پذیرفته شده در مرکز  نوآوری و شتابدهی جوانان جهاد دانشگاهی لرستان مستقر شده که تمامی آنها مورد حمایت مالی و معنوی  قرار می‌گیرند.  سرپرست جهاد دانشگاهی لرستان با بیان اینکه طرح نوآوری و شتابدهی جوانان در سه فاز آغاز شده است، ادامه داد: فازاول مرحله ترویج بوده که بطور کامل اجرایی شده است.  وی افزود: فاز دوم طرح، نوآوری بوده که ۵۰ درصد کارهای آن انجام شده و فاز سوم مرحله شتاب دهی است. سلاحورزیان گفت: خوشبختانه لرستان با حمایت اداره کل ورزش و جوانان در بحث برنامه نوآوری و شتابدهی جوانان یکی از استانهای پیشرو در کشور به شمار می آید.  انتهای پیام,لرستان,۱ اردیبهشت ۱۴۰۰ / ۱۲:۲۶,"استانی-علمی و آموزشی,جهاد دانشگاهی لرستان,شتاب دهی,اداره کل ورزش,لرستان,مرکز نوآوری",پیشرو بودن لرستان در برنامه نوآوری و شتابدهی جوانان کشور
119,"به گزارش ایسنا، به نقل از خبرگزاری اسپوتنیک، ""پیوتر ایلیچف""، مدیر اداره سازمان‌های بین‌المللی وزارت امور خارجه روسیه  گفت: ما در حال حاضر هیچ برنامه‌ اینچنینی نداریم. در آینده براساس تحولات در دونباس تصمیم خواهیم گرفت. وی افزود: کی‌یف و ناتو کمپین پروپاگاندای روس‌هراسی را متوقف نمی‌کنند و تدارک نظامی را کاهش نمی‌دهند. این دیپلمات تصریح کرد: این اقدام تنها منجر به تشدید تنش‌ها در دونباس می شود. در برابر این اقدامات ما از آنها می خواهیم تا از اقداماتی که منجر به بی‌ثباتی بیشتر در شرق اوکراین می‌شود، اجتناب کنند. وی گفت: روسیه معتقد است که درگیری‌ها در دونباس تنها می‌تواند از طریق اقدامات سیاسی و دیپلماتیک بر مبنای توافقات مینسک حل شود. پیش تر سرگئی شویگو، وزیر دفاع روسیه گفته بود رهبری نظامی و سیاسی اوکراین تلاش‌می‌کند تا اوضاع دونباس را بی‌ثبات کند در حالی که آمریکا و ناتو به اقدامات تحریک‌آمیز خود در دریای سیاه و حریم هوایی‌اش ادامه می دهند. انتهای پیام",فرامنطقه ای,۱ اردیبهشت ۱۴۰۰ / ۱۲:۲۷,"مسکو,روسيه,دونباس اوکراین,ناتو",مسکو، کی‌یف و ناتو را به کاهش تنش‌ در دونباس فراخواند
120,به گزارش باشگاه دانشجویان ایسنا، این پادکست با محور اساطیر چین باستان و موضوعات ارواح خبیث و خرگوش یشمی با گویندگی مریم سلطانی ارائه شده است. فاطمه قاهری و راضیه غفاری با استفاده از کتاب اساطیر چین نوشته آنتونی کریستی و ترجه باجلان فرخی متن این پادکست را نوشته‌اند و پریشاد میزبانی و فاطمه عظیمی نیز تدوین آن را برعهده داشته‌اند. علاقه‌مندان برای دریافت این پادکست می‌توانند به شناسه @Ravabt_archaeology پیام دهند. انتهای پیام,انجمن های علمی,۱ اردیبهشت ۱۴۰۰ / ۱۲:۲۹,"باشگاه دانشجویان ایسنا,انجمن علمی باستان‌شناسی دانشگاه شهرکرد,اساطیر چین",قسمت سوم از مجموعه پادکست‌های اساطیر باستان منتشر شد
121,معاون هنری و سینمایی اداره کل فرهنگ و ارشاد اسلامی استان بوشهر گفت: نمایش «ویتسک» اثر قاسم تنگسیر نژاد و مهسا رهسپار دو هنرمند برازجانی، پس از حضور در فستیوال هایفست ارمنستان در سال گذشته و نیز کسب جایزه ویژه جشنواره جینجر روسیه، در جشنواره تئاتر سریلانکا نیز پذیرفته شد. محمد حسین زندویان عنوان کرد: بر اساس اعلام دبیرخانه این جشنواره، ۱۲ اثر از کشورهای فرانسه، آلمان، یونان، لهستان، سوئد، هندوستان، کرواسی و ایران به بخش نهایی این جشنواره راه‌یافته‌اند. او افزود: نمایش «ویتسک» از استان بوشهر نیز به عنوان تنها نماینده ایران در این جشنواره پذیرفته‌ شده است. معاون هنری و سینمایی اداره کل فرهنگ و ارشاد اسلامی استان بوشهر بیان کرد: ویتسک که پیش‌ از این نیز اجراهای موفقی در ایران داشته، تولید گروه تئاتر گلبانگ شهر برازجان است. انتهای پیام,بوشهر,۱ اردیبهشت ۱۴۰۰ / ۱۲:۲۹,"کرواسی,لهستان,استان بوشهر,هندوستان,كرواسي,سوئد,فرانسه,المان,يونان,استانی-فرهنگی و هنری,ایران,آلمان",اثر هنرمندان برازجانی به جشنواره جهانی تئاتر رسید
122,"به گزارش ایسنا و به نقل از تک اکسپلوریست، آر.ان.ای راهنما(gRNA) توالی کوتاهی است که صریحاً به قطعه دی ان ای بخشی که اصلاح خواهد شد، متصل می‌شود. نوکلئاز کَس ۹، (قیچی ژن واقعی) به آر.ان.ای راهنما متصل شده و قسمت دی ان ای مورد هدف را برش می‌دهد. این برش مکانیسم‌های ترمیم را فعال می‌کند که این امر می‌تواند عملکردهای ژن را غیرفعال کند یا جهش‌های خاصی را در خود جای دهد. اکنون دانشمندان دانشگاه فنی مونیخ(TUM) راهی برای مطالعه کارآمد مکانیسم‌های مولکولی مقاومت در برابر بیماری یا مسائل زیست پزشکی در حیوانات کشف کرده‌اند. حیواناتی که به روش ژنتیکی مهندسی شده‌اند بینش مفصلی در مورد اساس مولکولی سلامت و بیماری به دانشمندان ارائه دادند. گرچه گونه‌های دیگر مانند خوک شباهت بیشتری به فیزیولوژی انسان دارند اما دانشمندان عمدتاً روی موش‌هایی که به روش ژنتیکی اصلاح شده‌اند، تمرکز کردند. با استفاده از روش کریسپر کَس ۹ دانشمندان اکنون مرغ و خوک تولید کردند و می‌توانند ژن‌های مورد هدف در اندام‌های مورد نظر این حیوانات را تغییر دهند. دانشمندان بدون ایجاد مدل‌های حیوانی جدید برای هر ژن مورد هدف، توانستند جهش‌های ژنی خاصی را به اندام مورد نظر وارد کنند یا حتی ژن‌های موجود را اصلاح کنند. این عمل تعداد حیوانات مورد نیاز برای تحقیق را کاهش می‌دهد. ""بنجامین شوستر""(Benjamin Schuster) از دانشگاه فنی مونیخ گفت: ایجاد نسل اولیه این حیوانات حدود سه سال به طول انجامید. کَس ۹ اکنون می‌تواند در تمام مراحل رشد حیوانات مورد استفاده قرار گیرد زیرا هر سلول بدن به طور دائم دارای پروتئین کَس ۹ است. ما توانسته‌ایم با موفقیت از این روش در جنین مرغ و همچنین در خوک‌های زنده استفاده کنیم. دانشمندان دریافتند که مرغ‌ها و خوک‌های مهندسی شده دارای نوکلئاز کَس ۹ در تمام اندام‌ها هستند که این امر در تحقیقات زیست پزشکی و کشاورزی بسیار مهم است. ""آنجلیکا شنیکه""(Angelika Schnieke) دیگر محقق این مطالعه گفت: به دلیل وجود کَس ۹ در سلول‌ها فرآیندها به طور قابل توجهی تسریع و ساده می‌شوند. حیوانات دارای کَس ۹ به طور خاص امکان غیرفعال کردن ژن‌های مربوط به تومور و شبیه سازی رشد سرطان را فراهم می‌کنند. پروفسور شوستر گفت :خوک‌ها و مرغ‌های دارای کَس ۹ محققان را قادر می‌سازند تا آزمایش کنند و دریابند کدام ژن‌ها در شکل گیری صفاتی مانند مقاومت در برابر بیماری مستقیماً در حیوان نقش دارند. مکانیسم سیستم کریسپر کَس ۹ همچنین می‌تواند برای مبارزه با عفونت‌ها با استفاده از ویروس‌های دی.ان.ای مفید باشد. آزمایشات اولیه کشت سلول نشان داد که این مورد در حال حاضر برای ویروس هرپس مرغ موثر است. انتهای پیام",علم و فناوری جهان,۱ اردیبهشت ۱۴۰۰ / ۱۲:۳۰,"کریسپر کس9,خوک,کریسپر",ایجاد مرغ و خوک با کمک قیچی ژنتیکی
123,به گزارش ایسنا، اسماعیل حسین زهی نماینده مردم خاش در مجلس شورای اسلامی در صفحه شخصی خود در توئیتر، نوشت: « ایران و پاکستان سومین گذرگاه مرزی خود در ‎پیشین را افتتاح کردند. رونق مناطق مرزی با اقداماتی از این دست علاوه بر تقویت روابط اقتصادی و سیاسی با همسایگان به تامین معیشت مرزنشینان، ایجاد امنیت پایدار و در نتیجه کاهش قاچاق و تروریسم منجر خواهد شد.» انتهای پیام,مجلس,۱ اردیبهشت ۱۴۰۰ / ۱۲:۳۰,"پاكستان,اسماعیل حسین‌زهی",حسین زهی: رونق مناطق مرزی منجر به کاهش قاچاق و تروریسم می شود
124,"به گزارش ایسنا، یوسف خجیر، معاون پژوهشی دانشگاه سوره با اعلام این خبر گفت: نظام جمهوری اسلامی ایران، با حفظ تمامی ارزش‌های تاریخی، فرهنگی و دینی در سند چشم‌انداز آموزشی، به لزوم بازنگری و اصلاح نظام آموزش، به‌خصوص آموزش عالی، توجه داشته و این مهم را در اولویت برنامه و طرح‌های خود قرار داده است. در این راستا وظیفه دانشگاه، به‌روز بودن و ارتقاء وضعیت نظام آموزشی است. با توجه به این‌که حوزه تخصصی فعالیت دانشگاه سوره در بخش هنر، معماری و ارتباطات است؛ این دانشگاه درصدد است در راستای این مهم به بررسی جایگاه این رشته‌ها در آینده نظام آموزشی با رویکرد کارآفرینی و مهارتی بپردازد و بتواند تصویر دقیق‌تری از این سه حوزه در نظام آموزشی خود داشته باشد. وی تصریح کرد: دانشگاه سوره، با هدف دستیابی به نظامی کارآمد و پیشرو در میان دانشگاه‌های مشابه در ایران، منطقه و جهان اسلامی، این تبدیل رویکرد به سمت دانشگاه کارآفرین را در برنامه‌های آموزشی و اجرایی، در دستور کار خود قرار داده است؛ به همین منظور فراخوان برگزاری همایش ملّی و کاربردی ""آینده پژوهی، آموزش عالی و توسعه پایدار"" در تاریخ 28 فروردین ماه 1400 منتشر شده و از تمامی صاحب‌نظران، اندیشمندان، استادان، مدیران و علاقه‌مندان جهت ارائه نقطه نظرات راه‌گشا، علمی و سازنده متناسب با هدف و در قالب محورهای پیشنهادی همایش دعوت به عمل می‌آید. وی در خصوص محورهای همایش افزود: همایش ملّی «آینده پژوهی، آموزش عالی و توسعه پایدار» 12 محور را در بر می‌گیرد که چشم‌انداز و شاخص‌های دانشگاه کارآفرین در جهان معاصر، مبانی کارآفرینی و نظام آموزش عالی در اسلام، ارتقاء نظام آموزش عالی از منظر آینده پژوهی و توسعه پایدار، آموزش هنر و رهیافت‌های نوین آینده پژوهی، آینده پژوهی، سواد رسانه‌ای و توسعه پایدار، نظام‌های نوین آموزش معماری در خدمت کارآفرینی، مدیریت فرهنگی و ضرورت‌های آن در الگوی جامع علم و فناوری، مبانی نظری و تحلیل ساختارهای علمی آینده پژوهی هدف‌مند در آموزش عالی، اندیشه انتقادی، آموزش عالی و استراتژی توسعه پایدار، آینده پژوهی، شهرسازی و چالش‌های آموزش معاصر، بازیابی هویت فرهنگی و چشم‌اندازهای آموزشی آن در آینده و  جایگاه فناوری‌های نوین آموزش عالی در ترسیم آینده‌ی دانشگاه کارآفرین را شامل می‌شود. بنا بر اعلام روابط عمومی دانشگاه سوره، وی در پایان خاطرنشان کرد: آخرین مهلت دریافت خلاصه و یا چکیده مقالات متقاضیان در  29 خردادماه، اعلام اسامی خلاصه مقالات پذیرفته شده 12 تیرماه و آخرین مهلت دریافت اصل مقالات 24 مهرماه1400 صورت می‌گیرد و علاقه‌مندان نیز می‌توانند جهت کسب اطلاعات بیشتر وارد لینک زیر شوند: https://conf.soore.ac.ir/fhd2021 انتهای پیام",پژوهش,۱ اردیبهشت ۱۴۰۰ / ۱۲:۳۱,"همایش ملّی ""آینده پژوهی، آموزش عالی و توسعه پایدار""","مهلت ارسال مقاله به همایش ملّی ""آینده پژوهی، آموزش عالی و توسعه پایدار"""
125,به گزارش ایسنا، دکتر علیرضا زالی در جلسه ستاد مقابله با کرونای استان تهران گفت : ما کماکان در تهران در همه شاخص ها از جمله مراجعین سرپایی، مبتلایان علامت دار و میزان بستری و بستری تخت های ویژه و فوتی ها شاهد روند صعودی هستیم. بر همین اساس پیش بینی می شود رسیدن به سیر نزولی به این سرعت اتفاق نخواهد افتاد. وی افزود: بالا رفتن سطح سرایت در بین خانواده ها باعث شده که صحبت از کاهش آمار در حال حاضر خیلی زود باشد. در پیک چهارم مراجعه بیماران سرپایی به بیمارستانها با وجود فعال شدن مطب ها بیشتر شده است. بیماران بدحال تر آمارشان رو به تغییر است و مراجعان سرپایی بیشتر به بیمارستان ها مراجعه می کنند که باید این موضوع مد نظر قرار داده شود. وی ادامه داد: واکسیناسیون به سرعت در حال پیگیری است تا برای کادر درمان این کار با هدف حفظ نیروها با توجه به فرسایشی بودن فرایند، انجام شود که از اهمیت بسزایی برخوردار است . خوشبختانه با واکسیناسیون گروه های نخست اعتماد به نفس آنها افزایش پیدا کرده که موجب بالا رفتن عملکرد آنها شده است. وی تاکید کرد: یکی از دغدغه های موجود ما این بود که اگر همکاران گروه پزشکی ما واکسینه نشوند به دلیل خطر ابتلا کمتر در معرض ارائه خدمات قرار می گیرند. فرمانده عملیات ستاد مقابله با کرونای استان تهران در بخش دیگری از صحبت های خود با اشاره به اقدامات موثر انجام شده گفت: استفاده از درمان ضد ویروسی که استان تهران در آن پیشرو است، قطعا مراجعین سرپایی را کاهش می دهد در این امر رسانه ها باید مردم را تشویق کنند که داروی ضد ویروسی را از طریق مراکز جامع سلامت دریافت کنند. وی افزود: البته در مسیر کار مشکلاتی وجود دارد همچون درآمد بیمارستان ها که با ایجاد ظرفیت های جدید کاهش پیدا کرده و بیمارستان ها با چالش مواجه شدند. لذا می طلبد که حمایت های دولتی از آنها محقق شود. از سوی دیگر کمبود جدی نیروی انسانی چالش دیگر است که با توجه به این که فرایند استخدام به کندی و با تاخیر پیش می رود باید به بیمارستان ها این فرصت داده شود که از نیروهای موقت استفاده کنند. وی ادامه داد: در خیز چهارم نیاز به اکسیژن خیلی بیشتر از خیز سوم است لذا نیازمند دستگاههای اکسیژن ساز هستیم. همچنین از دستگاههای اکسیژن ساز خانگی باید برای درمان بیماران در خانه ها بهره بگیریم که با توجه به هزینه زیاد آنها باید این موضوع مورد حمایت قرار گیرد. زالی تاکید کرد: در حال حاضر به دلیل زیر ساخت برق بیمارستان ها با مشکلاتی مواجه هستیم که باید در ارتباط با تامین برق آنها چاره اندیشی شود بار زیادی که اکسیژن سازهای جدید به برق بیمارستان ها وارد می کند مشکلاتی را به وجود می آورد. وی در خصوص توقف فعالیت مشاغل گروه های دو و سه و چهار گفت: شهر علی رغم همکاری شایسته مشاغل که بسیاری از آنها تعطیل کردند با فقدان یک نظام حمایت از مشاغل مواجه است. بسیاری از مشاغل نگران اجاره  و پرداخت مالیات هستند که می طلبد بسته شفاف حمایتی در نظر گرفته شود. بی تردید فشار به مشاغل در صورت نبود حمایت ها ما را با مشکلاتی مواجه می کند . لذا دولت حداقل برای فشار مضاعف این دو هفته باید راهکار مناسبی را بیاندیشد. زالی گفت: بی تردید شرایط محدودیت ها باید در هفته آینده ادامه پیدا کند. در حال حاضر در برخی از روزها بیش از 600 یا 700 هزار نفر از مترو استفاده می کنند. بی تردید محدودیت ها باید ریتم شهر را تغییر دهد . باید از فرصت ماه رمضان که باعث می شود در تهران فعالیت های خدماتی و تجاری ریتم آرام تری داشته باشد با تدابیر لازم در جهت کنترل بیماری بهره بگیریم. وی همچنین درباره سهمیه واکسیناسیون در تهران نیز تاکید کرد: باید سهمیه واکسیناسیون تهران؛ بر اساس جمعیت و وجود گروه های پرخطر بیشتر در نظر گرفته شود. انتهای پیام,سلامت,۱ اردیبهشت ۱۴۰۰ / ۱۲:۳۱,"خیز چهارم کرونا,همه_باهم_علیه_کرونا,کروناویروس,واکسن کرونا",روند صعودی مبتلایان و فوتی‌های کرونا در تهران/ لزوم ادامه محدودیت‌ها در هفته آینده
126,"به گزارش ایسنا، گذشته از اینکه عملکرد ابراهیم صادقی قابل دفاع نیست و او از ۸ بازی آخر فقط دو امتیاز بدست آورده و تیم او در ۶۰ دقیقه اخیر هیچ گلی به ثمر نرسانده، اما باید دید منظور ابراهیم صادقی از هیات مدیره دقیقا چه افرادی هستند؟ موضوعی که او در تازه‌ترین اظهارات خود درباره آن سخن گفته است. با یک بررسی ساده از سامانه‌های مربوط به ثبت شرکت ها می‌توان به وضعیت هیات مدیره شرکت فرهنگی ورزشی سایپا پی‌برد. براساس آگهی‌های روزنامه رسمی و در اولین نگاه به راحتی می‌توان پی برد که ""محمد رحیمی"" که بیش از یک سال و نیم از عضویتش در هیات مدیره باشگاه می‌گذرد، در هیچکدام از آگهی تغییرات باشگاه نامی از او درج نیست. سوال این است که ارتباط محمد رحیمی با باشگاه سایپا چگونه است؟ آیا حضور او در جلسات هیات مدیره قانونی است؟ رحیمی که پیش از این و در زمان حضورش به عنوان مدیرعامل باشگاه استقلال خوزستان این تیم به لیگ دسته یک سقوط کرد،‌ اکنون در باشگاه سایپا چه می‌کند؟ در یک‌سال و نیم گذشته باشگاه سایپا یک سرپرست و سه مدیرعامل عوض کرده است. مصطفی مدبر، حبیب کاشانی، تابع جماعت و مهرداد سراجی، مدیران قبلی و حال سایپا هستند، اما بنظر برخی از اعضای هیات مدیره این باشگاه بدون هیچ تغییری در هر دوره مدیریتی ماندگار هستند. در این میان اما شائبه دخالت مستقیم برخی از اعضای هیات مدیره ساپیا در نقل و انتقالات این باشگاه آن هم در ابتدای فصل جاری و در زمانی که حبیب کاشانی از سمت مدیرعاملی کنارگیری کرده بود، بر اهمیت این موضوع افزوده است، موضوعی که تاکید دارد، نفرات جذب شده در فصل جاری خارج از لیست ابراهیم صادقی بوده و توسط یک فرد از هیات مدیره و بدون نظر کارشناسی جذب شده‌اند. البته به نظر در همین ایام نیز و در شرایطی که باشگاه سایپا فاقد مدیرعامل بوده، ابراهیم صادقی با باشگاه به تفاهم می‌رسد و به عنوان سرمربی لیگ بیستم قراردادش با باشگاه تمدید می‌شود. در ادامه اما ابراهیم صادقی به دلیل آنچه ""کسب نتایج نامناسب"" خوانده شد،‌ از هدایت سایپا کنار گذاشته شد و به عنوان مشاور مدیرعامل منصوب شد، انتصابی که ظاهرا ابراهیم صادقی آن را نپذیرفته و در این میان نیز برخی با هداف خاص به دنبال بهره‌بردای از این موضوع هستند و فضاسازی‌هایی را در شبکه‌های اجتماعی علیه باشگاه به راه‌انداخته‌اند. حال باید منتظر ماند تا روشن شود که آیا هیات مدیره باشگاه سایپا برای ساکت نگه‌داشتن ابراهیم صادقی حاضر است به او امتیاز بیشتری بدهند یا ابراهیم صادقی از روابط خود با اعضای هیات مدیره پرده‌های جدیدی را افشا خواهد کرد؟ انتهای پیام",فوتبال، فوتسال,۱ اردیبهشت ۱۴۰۰ / ۱۲:۳۲,باشگاه سايپا,در هیات مدیره باشگاه سایپا چه خبر است؟
127,به گزارش ایسنا و به نقل از بیلد، ارلینگ هالند در این مدت حضورش در دورتموند نمایش خیره کننده ای داشته است و توجه تیم های بزرگ اروپایی را به خود جلب کرده است. احتمال ماندن هالند در دورتموند باتوجه به مشتریانی که دارد بسیار کم است و باید منتظر جدایی او در تابستان بود. روزنامه بیلد در شماره امروز خود نوشت که دورتموند باتوجه به جدایی احتمالی هالند از همین الان به دنبال جانشین او است و آندره سیلوا، مهاجم فرانکفورت را زیر نظر دارد. سیلوا ۲۵ ساله تا سال ۲۰۲۳ با فرانکفورت قرارداد دارد. او نمایش بسیار خوبی در تیمش داشته و موفق به زدن ۲۳ گل در فصل جاری شده است. تیم های آرسنال، منچستر یونایتد و اتلتیکو مادرید هم به جذب این مهاجم پرتغالی علاقه دارند و رقم فسخ قراردادش ۴۰ میلیون یورو است. انتهای  پیام,جهان ورزش,۱ اردیبهشت ۱۴۰۰ / ۱۲:۳۲,"بوروسیا دورتموند,ارلینگ هالند",گزینه دورتموند برای جایگزینی هالند
128,به گزارش باشگاه دانشجویان ایسنا، این دوره با تدریس کاوه چراغی - کارشناس ارشد مهندسی مکانیک - در روزهای دوشنبه و پنجشنبه از ساعت ۱۹ تا ۲۱ به مدت ۲۶ ساعت برگزار می‌شود و شروع آن از هفته اول اردیبهشت خواهد بود. دوره آموزش ABAQUS در بستر اسکای روم برگزار می‌شود و علاقه‌مندان برای ثبت‌نام و کسب اطلاعات بیشتر می‌توانند به شناسه @RAZIMECH_CM پیام دهند. نرم‌افزار آباکوس (ABAQUS) مجموعه‌ای از برنامه‌های مدل‌سازی، تحلیل و شبیه‌سازی است که بر پایه روش اجزاء محدود (FEM) شکل گرفته و توانایی حل طیف زیادی از مسائل علمی و صنعتی، از مسائل ساده و دارای تحلیل خطی تا مباحث پیچیده مدل‌سازی غیرخطی را دارا است. انتهای پیام,انجمن های علمی,۱ اردیبهشت ۱۴۰۰ / ۱۲:۳۲,"باشگاه دانشجویان ایسنا,انجمن علمی مهندسی مکانیک دانشگاه رازی,آباکوس",آموزش آنلاین نرم‌افزار ABAQUS
129,به گزارش باشگاه دانشجویان ایسنا، معرفی نرم‌افزار sas ، نحوه وارد کردن داده‌ها در داخل اکسل و فراخوانی آن در نرم افزار sas، تجزیه طرح کاملا تصادفی، تجزیه طرح بلوک های کامل تصادفی،‌ تجزیه آزمایشات فاکتوریل، تجزیه مرکب و رسم جدول تجزیه واریانس و مقایسه میانگین، سرفصل‌های این دوره هستند که با تدریس یاسین نوروزی - دانشجوی دکتری زراعت دانشگاه رازی - ارائه می‌شود. کارگاه آموزش نرم‌افزار SAS جمعه سوم اردیبهشت طی سه زمان دو ساعته برگزار می‌شود و علاقه‌مندان برای شرکت در آن و کسب اطلاعات بیشتر می‌توانند به شناسه @y۱۹۸۸n پیام دهند. انتهای پیام,انجمن های علمی,۱ اردیبهشت ۱۴۰۰ / ۱۲:۳۳,"باشگاه دانشجویان ایسنا,انجمن علمی مهندسی تولید و ژنتیک گیاهی دانشگاه رازی کرمانشاه,نرم‌افزارSAS,طرح‌های آماری کشاورزی",کاربرد نرم‌افزار SAS در تجزیه طرح‌های آماری کشاورزی
130,مدیر مرکز سعدی‌شناسی یکشنبه یکم اردیبهشت در مراسم جشن انتشار کتاب کلیات سعدی در شیراز گفت: شیراز زادگاه اندیشه‌های شاعرانه و خلوتگاه هنرمندان عارف و عابدی است که در طول تاریخ تحولات هنرهای ایرانی، همه‌گاه، خلاقیت هنری‌شان، شور و شیدایی آفریده است. طرح نو هنرمندان شیرازی با پیوند میان شعر و نثر فارسی کوروش کمالی سروستانی ادامه داد: هنرمندان شیرازی با ذهنی آفرینشگر و سرشار از شعر و عرفان، بر آن بوده‌اند که در پیوند میان شعر و نثر فارسی با خوشنویسی و تذهیب و نگارگری و تجلید، طرحی نو در اندازند و آثار «مکتب ادبی شیراز» را با زیبایی‌های چشم‌نواز «مکتب هنری شیراز» بیارایند. به گفته او، از قرن هشتم تا چهاردهم هجری قمری، شهر شیراز یکی از مراکز اصلی تدوین کتاب‌های دست نگاشت به‌شمار آمده است. مدیر مرکز سعدی‌شناسی که معتقد است برخی از آثاری که در شیراز کتابت شده و نگارگران و مُذّهبان، زیبایی آن را صدچندان افزوده‌اند، گفت: کلیات سعدی از جهت کیفیت و سبک و سیاق، با نمونه‌های برجسته متعلق به تبریز و هرات نیز پهلو می‌زند، اگرچه؛ ویژگی‌های کتاب‌آرایی مکتب شیراز در این آثار نیز نمایان و درخشان است. کمالی سروستانی خاطرنشان کرد: شیراز در قرون‌ متمادی، به‌واسطه حضور خاندان‌هایی فرهنگور و هنرمند که حافظ این هنر دیرین در میان چندین نسل خود بوده‌اند، نام‌آور و شهیر بوده است؛ چونان خانواد میرزایوسف مُذّهب باشی که با همیاری فرزندان خود، میرزامحمود و میرزا اسدالله (مُذّهب)، میرزاعلی‌نقی و میرزا فضل‌الله (خوشنویس) و میرزا محمدحسین و میرزا محمدرضا (مجلدگر)، کارگاه هنر کتاب‌آرایی خود را با آفرینش آثار ارزشمند در دوران قاجاریه ماندگار ساخته‌اند. او با بیان اینکه کلیات سعدی که هم اینک بر اساس نسخه کتابخانه ملک (۳۹۱عزت ملک) به زیور طبع آراسته شده، یکی از آثار درخشان و ماندگار این خاندان است که پس از درگذشت میرزایوسف مُذّهب باشی به سرپرستی فرزند ارشدش، میرزامحمود مُذّهب باشی، سامان یافته است، افزود: در فرازی از انجامه این نسخه پربها، که درونمایه آن آفریده ماندگار سعدی شیرازی است، خاطرنشان شده که: «میرزاحبیب‌الله خان سالارالسلطان (پسر محمدخان قوام‌الملک ۱۲۸۶ ـ ۱۳۳۴ قمری) بیگلربیگی مملکت فارس... که تشویق اهل کمال را طالب است و به تکلم ایشان راغب، به این بندۀ قلیل‌البضاعه، علی‌نقی الشریف‌الشیرازی، ابن میرزایوسف، فرمان داد تا بنیاد استنساخ این نامه نامی و نسخه گرامی بنمایم» و بدین قرار، به سال ۱۳۲۴ هجری قمری، میرزامحمود مُذّهب باشی به تذهیب و تزیین و تکمیل این اثر پرداخت. مدیر دانشنامه فارس در مورد آفرینندگان این شاهکار نفیس در دوره قاجاریه گفت: کاتب این اثر، میرزاعلی‌نقی شیرازی معروف به کاتب همایون است که به اشارت فرصت‌الدوله شیرازی «در خط نستعلیق، وحید زمان و فرید اوان بود. شیوه شیرینی اختیار کرده و آن را به پایه اعلی و درجه قصوی رسانده بود». کوتاه کردن محور عمودی خط، فاصله‌گذاری سنجیده و دقیق بین حروف و کلمات، کاربرد هوشمندانه حسن تشکیل و حسن وضع در سطرنویسی و صفحه‌آرایی، از شیوه‌های خاص او بود که موجب شد کتابت‌های او دارای ریتمی یکدست و چشم‌نواز شود. کمالی سروستانی اضافه کرد: تذهیب و تزیین کتاب نیز برآمده از خامه هنرمندانه میرزامحمود مُذّهب باشی، برادر مهتر اوست که با دقت در انتخاب اندازه کتاب، محاسبه زیباشناسانۀ اندازه حاشیه کتاب برای جدول‌کشی، تذهیب و کمنداندازی، استفاده از رنگ‌های درخشان و شاد، اجرای قلم‌گیری ظریف و دقیق و یکدستی و هماهنگی سطح اثر، به لحاظ پراکندگی و جانمایی تزیینات، حض بصری و شوری دلنشین به بیننده بخشیده است. آرایه‌های کتاب کلیات سعدی نشان دهنده ارج گذاری به عشق است به گفته او، آرایه‌های کتاب، گاه هم قدر و قدرت کلمات سعدی است و نشان‌دهندۀ کوششی از سر عشق برای ارج‌گذاری به‌سخنان عاشقانه و حکیمانه سعدی شیرازی. کمالی سروستانی خاطرنشان کرد: انتشار این کلیات که از نظر چاپ جزء نفایس صنعت چاپ ایران است، مدیون هنرمندی استاد مجید فدائیان و همکارانشان؛ مانی نورائی و بهرنگ موحد است. متن انجامه کتاب توسط استاد عباس اخوین، خوشنویسی شده است. شهاب متین رضا، جلد سازی و صحافی این کلیات را به‌زیبایی انجام داده و در چاپخانه آستان قدس رضوی به‌چاپ رسیده است. مجید فدائیان، مدیر هنری چاپ کلیات سعدی نیز در ادامه این مراسم گفت: واقعیت این است که در سال‌های اخیر کتاب‌های نفیس از شاهکارهای ادبی که مورد اقبال قرار بگیرد، کمتر چاپ و منتشر شده است . او تاکید کرد: در انتشار این اثر، کوشیدیم  که کمال اصالت و زیبایی را مدنظر قرار داده و با توجه به امکانات چاپ، اثری ماندگار ارایه کنیم که خوشبختانه با تلاش و دقت و تخصص مانی نورائی در تفکیک رنگ و نظارت چاپ و نیز صحافی هنری شهاب متین رضا، می‌توان ادعا کرد که در صنعت چاپ ایران، تاکنون، جلدهایی به این زیبایی و اصالت ساخته نشده است. در زمان عکاسی این اثر از همراهی و همکاری کارکنان موزه ملک بهره‌مند بودیم و در چاپخانه آستان قدس نیز مدیران و کارکنان، با این پروژه همکاری کامل داشتند. نورایی نیز افزود: مکتب شیراز از گستره رنگ زیاد برخوردار است و برای چاپ این کتاب، از جدیدترین تکنولوژی جهان به‌نام «دامنه رنگ بسیط» استفاده کردیم و برای اولین‌بار است که این تکنولوژی در ایران به کار رفته است. شهاب متین رضا نیز جلدسازی و صحافی این کتاب را در نوع خود منحصر به فرد دانست و آن را از افتخارات خود دانست. گفتنی است که موسسه فرهنگی دانشنامه فارس با همکاری مرکز سعدی‌شناسی و موسسه موزه ملی و کتابخانه ملک، این اثر را در اول اردیبهشت‌ماه ۱۴۰۰ همزمان با یادروز سعدی منتشر کرده است. انتهای پیام,فارس,۱ اردیبهشت ۱۴۰۰ / ۱۲:۳۳,"استانی-فرهنگی و هنری,کلیات سعدی,دوره قاجاریه,شیراز,مدیر مرکز سعدی شناسی",کلیات نفیس سعدی منتشر شد
131,"به گزارش ایسنا، شبکه عبری زبان ""مکان"" رژیم صهیونیستی ضمن اشاره به سفر هیاتی از این رژیم به واشنگتن در ابتدای هفته آتی، اعلام کرد، هیات شرکت‌کننده در مذاکرات با مسؤولان ارشد آمریکایی، احتمالا شامل آوی کوخافی، رئیس ستاد کل ارتش رژیم صهیونیستی، یوسی کوهن، رئیس موساد و مئیر بن شبات، رئیس شورای امنیت داخلی این رژیم خواهد بود. شبکه ۱۱ تلویزیون رژیم صهیونیستی به نقل از یک منبع آگاه اعلام کرد: این مسؤولان اسرائیلی هیاتی تشکیل نمی‌دهند و هر کدام از آنها مذاکرات جداگانه‌ای انجام خواهند داد. گفته شده موضوع این سفر پرونده ایران است. پیشتر ند پرایس، سخنگوی وزارت خارجه آمریکا پیشتر مذاکرات وین را مثبت خوانده و گفت: راه هنوز طولانی است. انتهای پیام",آسیا،خاورمیانه,۱ اردیبهشت ۱۴۰۰ / ۱۲:۳۳,"رژیم صهیونیستی,واشنگتن",سفر هفته آتی هیات رژیم صهیونیستی به واشنگتن
132,مروری بر روش‌ها و انواع مسائل بهینه‌سازی ریاضی، معرفی کامل نرم‌افزار گمز، قواعد اصلی پیاده‌سازی مدل‌های بهینه‌سازی در گمز، تعریف مجموعه‌ها و داده‌های ورودی، نحوه کدنویسی محدودیت‌ها، نحوه فراخوانی داده‌ها از اکسل به گمز، حلقه‌نویسی و دستورات شرطی، انواع option ها، تحلیل خروجی و کدنویسی مسائل کاربردی مهندسی صنایع از جمله سرفصل‌های این دوره است. دوره آموزش نرم‌افزار گمز با تدریس مهیار نجاریان ـ کارشناس ارشد مهندسی صنایع گرایش بهینه‌سازی سیستم‌ها طی روزهای ۲ ، ۳ ، ۹ ، ۱۰ ، ۱۶ و ۱۷ اردیبهشت از ساعت ۱۰ تا ۱۲ برگزار می‌شود. علاقه‌مندان برای شرکت در این دوره می‌توانند به آدرس https://evand.com/events/gams-optim مراجعه کنند یا برای کسب اطلاعات بیشتر به شناسه @saed_rj پیام دهند. انتهای پیام,انجمن های علمی,۱ اردیبهشت ۱۴۰۰ / ۱۲:۳۴,"باشگاه دانشجویان ایسنا,انجمن علمی مهندسی صنایع بویین زهرا,انجمن علمی مهندسی صنایع اسفراین,آموزش نرم افزار گمز",آموزش نرم‌افزار GAMS
133,مسعود ترابی در گفت‌وگو با ایسنا بیان کرد: امسال در ماه رمضان با دو چالش همزمان مواجه شده‌ایم؛ یکی شرایط کرونایی که محدودیت‌های ناشی از آن موجب کاهش مراجعه اهداکنندگان و کمبود ذخایر خونی شده و علاوه بر آن شرایژ روزه‌داری هم مزید بر علت شده و کمبود گروه‌های خونی در استان را دوچندان کرده است. او با بیان اینکه اکنون نیازمند تمام گروههای خونی هستیم، از همشهریان خواست تا با هر گروه خونی برای این امر خداپسندانه اقدام کنند. مدیرکل انتقال خون فارس از افزایش ساعت انجام خونگیری در ماه رمضان در پایگاه مرکزی ایستگاه قوامی تا ساعت ١٠ شب خبر داد و گفت: این پایگاه روزانه از ساعت ٨ صبح تا ١٠ شب پذیرای اهدا کنندگان است. ترابی تصریح کرد: برای اینکه اهدا کنندگان خون دغدغه‌ای از نظر اعمال قانون در ساعت منع تردد نداشنه باشند با مقامات ذی ربط و پلیس راهور هماهنگی‌های لازم انجام شده و پس از مراجعه افراد، مشخصات خودرو زمان پذیرش ثبت و به پلیس راهور ارسال می‌شود و جریمه اعمالی توسط پلیس راهور حذف می‌شود. به گفته او، پایگاه درگیر انتقال خون فارس در فلکه نمازی جنب بیمارستان امام رضا(ع) نیز همه روزه از ساعت ۸ صبح تا ساعت ۱۹ یکسره پذیرای اهدا کنندگان است. مدیرکل انتقال خون فارس خاطرنشان کرد: در پنج شهرستان فسا، جهرم، آباده، لارستان و داراب نیز پایگاه ثابت انتقال خون ما علاوه بر شیفت صبح در ساعات پس از افطار نیز پذیرای اهدا کنندگان خون هستند. انتهای پیام,فارس,۱ اردیبهشت ۱۴۰۰ / ۱۲:۳۷,"استانی-اجتماعی,فارس,ماه رمضان ,کروناویروس,کاهش ذخایر خونی,همه_باهم_علیه_کرونا",روزه و کرونا؛ دو چالش پیش روی ذخایر خونی در فارس
134,به گزارش ایسنا، این بالگرد ۱.۸ کیلوگرمی توانست چند ثانیه در آسمان سیاره مریخ باشد و این عملیات را به خوبی انجام داد. آزمایشگاه پیش رانش جت ناسا در حساب کاربری خود در اینستاگرام ویدیویی کوتاه منتشر کرده است که توسط دوربین مست‌کم-زد مریخ‌نورد(Mastcam-Z) مریخ نورد استقامت ثبت شده است. آنها با انتشار این ویدیو نوشتند: در این دو فیلم که توسط دوربین مست‌کم-زد مریخ نورد استقامت ثبت شده می‌توان برخاستن و فرود آمدن بالگرد مریخی نبوغ را مشاهده کرد. این به ما کمک می‌کند تا باد مریخی و نحوه عبور گرد و غبار از جو سیاره سرخ را بهتر درک کنیم. دوربین موسوم به  مست‌کم-زد این مریخ نورد، قابلیت تصویربرداری استریوسکوپی به همراه زوم را نیز دارد که این امر به زاویه دید بازتر دوربین‌ها منجر می‌شود. این مریخ نورد دارای ۹ دوربین مهندسی، هفت دوربین علمی و هفت دوربین ورودی و فرود است.,علم و فناوری جهان,۱ اردیبهشت ۱۴۰۰ / ۱۲:۳۵,"مریخ نورد استقامت,بالگرد نبوغ,مريخ",باد مریخی از نگاه دوربین استقامت+فیلم
135,با آغاز فصل بهار و آب شدن برف‌ها، زمین سخاوت خود را برای انسان‌ها نمایان می‌کند؛ یکی از این بخشندگی‌های زمین رشد گیاهان دارویی و سبزی‌های خودرو است؛ ضمن اینکه در مناطق کوهستانی استان قزوین به وفور این گیاهان مشاهده می‌شود. شاید نام سبزی‌های خودرو برای ما ناآشنا باشد ولی نسل قبل از ما به خوبی این گیاهان را می‌شناسند البته نام سبزی‌ها در مناطق مختلف متفاوت است و حتی از روستایی به روستای دیگر تغییر می‌کند. طاهره طارمیان یکی از بانوان اهل طارم سفلی در گفت‌وگو با ایسنا می‌گوید: ایپلیکچه، شدّه، ماتار، چَنگگ، تره چوپان، غازیاغی، آلوسا چیریش یا والک از سبزی‌های محلی هستند که به‌صورت خودرو در کوه رشد می‌کنند؛ برای آش از همه این سبزی‌ها به صورت ترکیبی استفاده می‌کنیم، برای پلو نیز مانتا و چنگگ را طبخ می‌کنیم. چریش را با ماست ترکیب کرده و بورانی می‌کنیم، آلوسا هم به عنوان سبزی خوردن قابل استفاده است. وی ادامه می‌دهد: بومادران، چای کوهی، کاکوتی، بابونه، پونه، گل گاوزبان، سیم اوتی از گیاهان داروی خودروی طارم است که به‌صورت دمنوش از آن‌ها استفاده می‌کنیم. فاطمه کاظمی از اهالی یکی از روستاهای شمال قزوین می‎گوید: کاردَسِنَک، کُردَ تره، آقا جَواش، شیرشیره‌َتره، بِزگوش و تِمون‌داره تره از سبزی‌هایی است که به‌عنوان سبزی پلو و کوکو مورد استفاده قرار می‌گیرد؛ اَویگوئه، سیروک، شنگ و پونه کوهی از سبزی‌هایی هستند که به‌عنوان سبزی خوردن مصرف می‌کنیم؛ البته سبزی‌های پلویی را خشک و برای بورانی نیز فریز می‌کنیم. وی با اشاره به استقبال اعضای خانواده از غذاهای طبخ شده با این سبزی‌ها ادامه می‌دهد: فرزندانم از این غذاها استقبال می‌کنند و حتی نوه سه ساله‌ام نیز غذاهای طبخ شده با آن را دوست دارد. حدیث باقری نیز که از اهالی الموت است هم به ایسنا می‌گوید: والک، آقاجواش، شنگ و سیرک از سبزی‌های خودروی منطقه الموت هستند که در طبخ غذا از آن‌ها استفاده می‌شود، اما نکته بسیار مهم این است که در صورت چیدن سبزی‌های خودرو آن‌ها را از ریشه برداشت نکنند چون در این صورت این گونه‌ها دچار انقراض خواهند شد. وجود ۸۵۳ هزار هکتار مرتع در قزوین حمید روزبه، رئیس اداره امور مراتع اداره کل منابع طبیعی و آبخیزداری استان قزوین می‌گوید: گیاهان دارویی یکی از جنبه‌های مرتع است و از یک و نیم میلیون هکتار از اراضی استان ۸۵۳ هزار هکتار را مرتع تشکیل داده است که فواید زیادی به همراه دارد. در استان قزوین ۲۵۰ گونه گیاه دارویی وجود دارد که در مناطق مختلف استان از جمله طارم سفلی، الموت، آوج و تاکستان رویش دارند. وی ادامه می‌دهد: گونه‌های Artemisia یا درمنه کوهی داریم که گونه قالب در طارم سفلی محسوب می‌شود؛ گیاهی به اسم سیاه یا سرخ کینه فواید دارویی بسیار دارد و در درمان بیماری‌های صعب‌العلاج مانند سرطان موثر است. البته گونه‌های علفی و درختی بسیاری در استان وجود دارند که از گیاهان درختی می‌توانیم به زالزالک اشاره کنیم که به سه گونه در استان گسترش دارند. رئیس اداره امور مراتع اداره کل منابع طبیعی و آبخیزداری استان قزوین تصریح می‌کند: از ۲۵۰ گونه گیاهی استان ۴۰ گونه بازاری مانند گلپر و سماق شناخته شده است؛ سماق در قسمت‌های قاقازان و محدوده شهرستان قزوین رشد طبیعی دارد و سرشار از آنتی‌اکسیدان است. آویشن و کاکوتی از دیگر انواع این گیاهان هستند که به عنوان دمنوش از آن‌ها استفاده می‌شود. وی عنوان می‌کند: در خصوص سبزی‌های رویش یافته در مراتع باید بگوییم قالب این سبزی‌ها ریواس است که در مناطق محدودی رشد می‌کند و مردم از آن بهره‌برداری می‌کنند البته این بهره برداری باید به گونه‌ای باشد که موجب از بین رفتن گیاه نشود؛ در هنگام برداشت استقرار حیات گیاه ادامه داشته باشد تا سال بعد میزان آن کاهش پیدا نکند. روزبه خاطرنشان می‌کند: بومادران انواع مختلفی دارند و گونه‌های مناطق کوهستانی و با گونه‌هایی که در دشت رشد می‌کند متفاوت است و از عرقیجات آن‌ها استفاده می‌کنیم هر یک با توجه به ماده موثره‌ای که دارد متفاوت است. وی می‌گوید: از سبزی‌های خودرو می‌توانیم به«والک»، «شنگ» و«کپرگل» اشاره کنیم والک معمولاً در کنار چشمه ها رویش پیدا می‌کند و طعم بسیار خوبی دارد ، شنگ نیز در اغلب مناطق رشد می کند و گل زرد زیبایی دارد و شناسایی آن خیلی راحت است چون هنگامی که برگ آن را بشکنیم از آن شیره خارج می‌شود و اغلب در کوکو مورد استفاده قرار می‌گیرد. رئیس اداره امور مراتع اداره کل منابع طبیعی و آبخیزداری استان قزوین متذکر می‌شود: کپر گل یا لگدی هم میوه و هم گل آن مورد استفاده قرار می‌گیرد و میوه آن در کوکو و یا در ترشیجات استفاده می‌شود؛ البته این گیاه استفاده دارویی و خوراکی دارد؛ کپرگل علاوه بر این که در ارتفاعات الموت غربی، بوئین‌زهرا و طارم وجود دارد به‌ خاطر وجود سیستم ریشه‌ای قوی در داخل شهر قزوین نیز رشد می‌کند. وی تأکید می‌کند: با برداشت منطقی از گیاهان موجود در مراتع می‌توانیم استقرار آنان را شاهد باشیم برای مثال ۲ گونه بادام‌کوهی وجود دارد اسکوپاریا که تنها در رحمت‌آباد آبیک یافت می‌شود و گونه دیگر بادام‌های کوهی طبیعی است که در سایر مناطق وجود دارد. روزبه در پایان سخنانش تصریح می‌کند: در دنیا به ارزش‌های زیست‌محیطی مرتع توجه می‌کنند؛ در کشور ما ۸۰ درصد مرتع را برای تعلیف دام در نظر می‌گیرند اما در سایر کشورهای دنیا ۱۰ تا ۲۰ درصد مرتع را برای تعلیف دام در نظر می‌گیرند و بیشتر به ارزش‌های زیست محیطی هوا و جلوگیری از فرسایش خاک توجه دارند. به گزارش ایسنا، زمین هیچ‌گاه سخاوت خود را از آدمیان دریغ نمی‌کند و این ما هستیم با استفاده درست از نعمت‌های خدادای می‌توانیم این ذخایر را حفظ کنیم تا نسل بعد نیز از آن استفاده کنند؛ فراموش نکنیم هنگام چیدن سبزی و گیاهان دارویی، آن را از بین نبریم. انتهای پیام,قزوین,۱ اردیبهشت ۱۴۰۰ / ۱۲:۳۷,"استانی-اقتصادی,زمین,طبيعت,سبزيجات",زمین هیچ‌گاه سخاوت خود را از انسان دریغ نمی‌کند
136,به گزارش باشگاه دانشجویان ایسنا، بازاریابی دیجیتال (Digital Marketing)، نوعی بازاریابی برای محصولات و خدمات متنوع به حساب می‌آید که در آن از فناوری‌های دیجیتال استفاده می‌شود. این نوع بازاریابی اغلب در فضای اینترنت صورت می‌گیرد. افرادی که در این حوزه فعالیت می‌کنند همیشه به دنبال روش‌هایی هستند که میزان بازدیدهای وب‌سایت خود و فروش محصولاتشان را افزایش دهند. روش‌های زیادی برای این کار وجود دارد. بازاریابی دیجیتال، حرفه جدیدی نیست. این حوزه، با ورود وسایل الکترونیک به زندگی افراد شروع به شکل‌گیری کرد. اغلب افراد تصور می‌کنند که این نوع بازاریابی، تنها به بازاریابی محتوا و شبکه‌های اجتماعی محدود می‌شود. در صورتی که این موارد فقط بخشی از بازاریابی دیجیتال به حساب می‌آیند و تمامی زیرمجموعه‌های این حوزه را دربر نمی‌گیرند. بازاریابی دیجیتال به صورت آفلاین و آنلاین انجام می‌شود بازاریابی آنلاین، بخش گسترده‌ای از بازاریابی دیجیتال را در بر می‌گیرد. این کارگاه با تدریس مهندس سینا رضانواز ـ دانش آموخته دانشگاه تهران، دیجیتال مارکتر، مدرس دوره های دیجیتال مارکتینگ و توسعه فردی، روز چهارشنبه یکم اردیبهشت ماه ساعت ۱۸ الی ۱۹، به صورت مجازی برگزار می شود. علاقه مندان می توانند جهث شرکت در این برنامه به لینک https://www.skyroom.online/ch/khu۱۲۳/majazi مراجعه کنند. انتهای پیام,انجمن های علمی,۱ اردیبهشت ۱۴۰۰ / ۱۱:۵۸,"باشگاه دانشجویان ایسنا,کانون فضای مجازی و IT دIنشگاه خوارزمی,آشنایی با دیجیتال مارکتینگ",کارگاه آشنایی با دیجیتال مارکتینگ برگزار می‌شود
137,به گزارش ایسنا، میخائیل اولیانوف نماینده روسیه در سازمان های بین المللی در وین در صفحه توییترش درباره مواضع مخالف در برابر احیای توافق هسته ای نوشت: برخی با احیای برجام(توافق هسته ای) مخالفند. اما آیا یک جایگزین واقع بینانه وجود دارد؟ نه. سیاست فشار حداکثری کاملا شکست خورد و فقط منجر به تسریع برنامه هسته ای ایران تا حدی فراتر از شاخص های سال ۲۰۱۵ شد. این واقعیت دارد. آیا کسی می خواهد که این جریان ادامه پیدا کند؟ اظهارات اولیانوف در پی این مطرح می شود که در دو هفته اخیر، مذاکرات کمیسیون مشترک برجام در راستای احیای توافق هسته ای از طریق بازگشت دوجانبه تهران-واشنگتن به پایبندی کامل به توافق هسته ای در وین جریان داشته است. مشارکت کنندگان در این مذاکرات، کیفیت روند آن را به طور کلی سازنده و جامع تلقی کرده اند اما معتقدند با وجود پیشرفت‌هایی که حاصل شده، هنوز فعالیت مشترک بیشتری از سوی اعضای کمیسیون مشترک و آمریکا برای تحقق احیای توافق لازم است. با وجود حضور آمریکا در وین در مدت مذاکرتت کمیسیون مشترک برجام، مذاکرات مستقیم و غیر مستقیمی تا کنون میان ایران و آمریکا انجام نشده است. کارگروه های کمیسیون مشترک برجام در حال بررسی راهکارهای موجود برای لغو تحریم های آمریکا و بازگردانی اقدامات جبرانی ایران به حالت قبل در راستای بازگشت دوجانبه به توافق هسته‌ای و احیای آن هستند. انتهای پیام,سیاست خارجی,۱ اردیبهشت ۱۴۰۰ / ۱۱:۵۸,"میخائیل اولیانوف,احیای برجام,توافق هسته ای,سیاست فشار حداکثری ترامپ",نماینده روسیه در وین: جایگزین واقع‌بینانه‌ای برای برجام وجود ندارد
138,به گزارش ایسنا به نقل از روابط عمومی سازمان انتشارات جهاددانشگاهی، حامد علی‌اکبرزاده اظهار کرد: مهلت ثبت نام در بیست و هشتمین جشنواره کتاب سال به پایان رسیده است و دانشجویانی که در این جشنواره ثبت نام کرده‌اند تا ۱۵ اردیبهشت فرصت دارند تا دو نسخه از آثار ثبت نام‌شده را به دبیرخانه ارسال کنند، در غیر این صورت آثار آن‌ها از مرحله داوری حذف خواهد شد. علی‌اکبرزاده از شکسته شدن رکورد تعداد آثار رسیده به جشنواره خبر داد و گفت: بیش از ۷۳۰ اثر در جشنواره ثبت نام شده که این بالاترین میزان مشارکت در تمام ادوار این جشنواره بوده است. همچنین در این دوره بیشترین تعداد آثار دریافت‌شده در بخش اصلی مربوط به گروه‌های علوم پزشکی و علوم انسانی و در بخش ویژه مربوط به شاخه‌های تاریخ شفاهی و علوم انسانی – اسلامی است. او افزود: آثار رسیده به دبیرخانه جشنواره با توجه به ملاک‌های دبیرخانه، موضوع و محتوای هر کتاب در رشته‌ها و گروه‌های تعیین‌شده طبقه‌بندی شدند و به زودی مرحله اول داوری آغاز خواهد شد. برگزیدگان نهایی این جشنواره در هفته پایانی آبان‌ماه همزمان با هفته کتاب معرفی می‌شوند. انتهای پیام,ادبیات و کتاب,۱ اردیبهشت ۱۴۰۰ / ۱۱:۵۸,جشنواره کتاب سال دانشجویی,پایان مهلت ثبت‌نام جشنواره «کتاب سال دانشجویی»
139,به گزارش ایسنا، بنابراعلام حلال دانلود، این سریال که فصل دوم و ادامه ای بر سریال عاشقانه است هر چهارشنبه در سامانه حلال دانلود منتشر می شود. فصل اول سریال عاشقانه به کارگردانی منوچهر هادی و به تهیه کنندگی مهدی گلستانه، در سال ۱۳۹۵ تا ۱۳۹۶ در شبکه نمایش خانگی منتشر شد. «گیسو» درامی معمایی با رویکردهای اجتماعی است که رده بندی سنی آن تماشا برای افراد بالای ۱۵ سال است. محمدرضا گلزار، هومن سیدی، ساره بیات، حسین یاری، هانیه توسلی، بهاره رهنما با حضور مسعود رایگان، شمسی فضل الهی، علی رضا زمانی نسب، آزاده ریاضی، سانیا سالاری بازیگران این سریال هستند. محمدرضا گلزار علاوه بر بازیگری، تیتراژ این سریال جذاب را نیز خوانده است. در خلاصه داستان این سریال آمده است: رضا در مخمصه‌ای افتاده که برای بیرون آمدن از آن به کمک سهیل و پیمان نیاز دارد. اما نقشه آن‌ها آن‌طور که باید پیش نمی‌رود و اتفاقاتی رخ می‌دهد که کنترل اوضاع را از دست همه خارج می‌کند و ... برای دانلود سریال گیسو با حجم نیم بها کلیک کنید: دانلود قسمت ۸ سریال گیسو انتهای رپرتاژ آگهی,خبر بازار,۱ اردیبهشت ۱۴۰۰ / ۱۱:۵۹,"دانلود سریال گیسو قسمت هشتم,دانلود قسمت ۸ سریال گیسو,دانلود سریال گیسو قسمت 8",دانلود قسمت ۸ سریال گیسو
140,"به گزارش ایسنا و به نقل از ساینس‌دیلی ، مشاهده این موضوع که بیشتر ویروس‌های عامل بیماری انسان، از حیوانات منتقل می‌شوند، پژوهشگران را وادار کرده است تا به پیش‌بینی خطر بیماری‌های مشترک میان انسان و حیوان بپردازند و در مورد ویروس بعدی که انسان را مبتلا می‌کند، حدس بزنند. پژوهشگران ""دانشگاه سیدنی""(University of Sydney) استرالیا در بررسی جدیدی نشان داده‌اند که پیش‌بینی خطر بیماری‌های مشترک میان انسان و حیوان، ارزش محدودی دارد و به ما نخواهد گفت که کدام ویروس، عامل همه‌گیری بعدی است. پژوهشگران به جای این موضوع باید ارتباط میان انسان و حیوان را برای نظارت بر ویروس، هدف قرار دهند. قرن‌هاست که ویروس‌های مشترک میان انسان و حیوان، شیوع و همه‌گیری بیماری را در انسان‌ها پدید آورده‌اند. این همان اتفاقی است که در حال حاضر در مورد کووید-۱۹ رخ داده است. یک سوال اساسی این است که آیا می‌توانیم پیش‌بینی کنیم که کدام حیوان یا گروه ویروس، عامل همه‌گیری بعدی است یا خیر. این موضوع، پژوهشگران را به پیش‌بینی خطر بیماری‌های مشترک میان انسان و حیوان سوق داده است تا مشخص کنند که احتمال حمل بیماری‌های مشترک و همه‌گیر، در کدام خانواده از ویروس‌ها یا گروه‌های میزبان بیشتر است. پژوهشگران چندین مشکل اساسی را در تلاش برای پیش‌بینی خطر بیماری‌های مشترک میان انسان و حیوان شناسایی کرده‌اند. نخستین مشکل این است که پژوهش‌ها براساس مجموعه کوچکی از داده‌ها صورت می‌گیرد. پژوهشگران به رغم دهه‌ها بررسی، کمتر از ۰/۰۰۱ درصد ویروس‌ها را شناسایی کرده‌اند؛ حتی در میان گونه‌های پستانداران که احتمالا ویروس همه‌گیر بعدی از آنها پدیدار خواهد شد. دومین نکته این است که این داده‌ها نسبت به ویروس‌هایی که بیشتر انسان‌ها یا حیوانات را آلوده می‌کنند یا میان انسان و حیوان مشترک شناخته شده‌اند، مغرضانه عمل می‌کنند. حقیقت این است که بیشتر حیوانات برای جستجوی ویروس‌ها مورد بررسی قرار نگرفته‌اند و ویروس‌ها آنقدر سریع تکامل می‌یابند که هرگونه بررسی در مورد آنها به زودی منسوخ می‌شود و ارزش محدودی دارد. پژوهشگران باور دارند که یک روش جدید مورد نیاز است که به نمونه‌برداری گسترده از حیوانات و انسان‌ها در مکان‌های تعامل آنها بپردازد. این کار کمک می‌کند تا ویروس‌های جدید به محض پدیدار شدن در انسان و پیش از ایجاد بیماری‌های همه‌گیر شناسایی شوند. چنین نظارت پیشرفته‌ای، به پژوهشگران کمک خواهد کرد تا از تکرار مجدد بیماری‌هایی مانند کووید-۱۹ پیشگیری کنیم. این پژوهش، در مجله ""PLOS Biology"" به چاپ رسید. انتهای پیام",علم و فناوری جهان,۱ اردیبهشت ۱۴۰۰ / ۱۲:۰۲,"ویروس,همه گیری,حيوانات,دانشگاه سیدنی",پیش‌بینی همه‌گیری‌های آینده با بررسی تعامل میان انسان و حیوان
141,"به گزارش باشگاه دانشجویان ایسنا، ""‌پتانسیل صادرات گاز ایران""، ""خط لوله گاز طبیعی ایران به چین""، ""چشم‌انداز گاز در پساکرونا و فرصت‌ها و تهدیدات پیش‌روی تجارت گاز ایران"" و ""تراز گاز، سرمایه‌گذاری و توان صادرات ایران"" از جمله مباحث و موضوعاتی است که در این وبینار مورد بحث و بررسی قرار می گیرد. دکتر حسین صادقی ـ دانشیار دانشگاه تربیت مدرس، دکتر عباس ملکیی ـ دانشیار دانشگاه صنعتی شریف، دکتر قاسمیان  ـ رییس امور اقتصادی و مسئول حوزه آسیا و اقیانوسیه در معاونت امور بین‌الممل وزارت نفت و دکتر فاضل مریدی ـ استادیار دانشگاه شهید بهشتی،  از جمله سخنرانان این نشست علمی هستند که در موضوعات یاد شده، سخنرانی خواهند کرد. نشست آینده صنعت گاز ایران، به دبیری دکتر رضا محسنی ـ استادیار دانشگاه شهید بهشتی، روز چهارشنبه اول اردیبهشت ساعت ۱۶ تا ۱۸، به صورت آنلاین برگزار می شود. علاقه‌مندان می توانند جهت شرکت در این برنامه به لینک https://old.sbu.ac.ir/webinar مراجعه کنند. انتهای پیام",انجمن های علمی,۱ اردیبهشت ۱۴۰۰ / ۱۲:۰۲,"باشگاه دانشجویان ایسنا,انجمن علمی اقتصاد دانشگاه شهید  بهشتی,آینده صنعت گاز ایران در رابطه با رقابت های منطقه ای",«آینده صنعت گاز ایران در رابطه با رقابت‌های منطقه‌ای» بررسی می‌شود
142,به گزارش ایسنا، در یادداشتی در روزنامه همشهری به قلم شاهین رحمانی‌، کارشناس مدیریت فوتبال، آمده است: «۳۳ سال پیش روز ۲۵ آوریل بود که مدیر ۶ باشگاه فوتبال در لندن جمع شدند و اعلام کردند که لیگی مستقل از اتحادیه راه می‌اندازند تا درآمد بیشتری کسب کنند. پنجم اردیبهشت، سالگرد این تغییر است؛ همین روزها. «یوروپین کاپ» را به‌ خاطر دارید؟ بازی‌های جذاب باشگاهی اروپا که سال ۱۹۹۲ به ساختار فعلی لیگ قهرمانان اروپا تغییر کرد تا خطر حذف بزرگانی مانند رئال‌ مادرید در بازی اول و دوم از بین برود و حضور آنها در این رقابت‌ها طولانی‌تر شود و درآمد بازی‌ها سر به فلک بکشد. سال‌ها گذشته و حالا رئال و بارسلونا بدهکار شده‌اند. می‌خواهند مسی را نگه دارند، می‌خواهند ستاره‌های بیشتری بخرند اما نزدیک به یک میلیارد دلار بدهی دارند. باشگاه‌های ایتالیایی قدرت‌شان در زمین مقابل انگلیسی‌ها و اسپانیایی‌هایی که تا دو سه‌ دهه پیش شکست‌پذیر بودند کم شده و زود از عرصه رقابت‌ها حذف می‌شوند ‌ولی یوونتوس و اینترمیلان سهم بیشتری از قدرت و درخشش بیشتری می‌خواهند. و بالاخره مدیران آمریکایی لیگ برتر که جهان را میدان تجارت خود می‌دانند عرصه را بر باشگاه‌های‌شان تنگ می‌بینند. به بازی‌های بی‌معنی تدارکاتی پیش از فصل در آمریکا نگاه می‌کنند که سیل تماشاگران، استادیوم‌های غول‌پیکر را برای تورنمنت‌هایی مثل «اینترنشنال چمپیونزکاپِ» بی‌محتوا و برای دیدن ستاره‌های اروپایی ناآماده لبریز می‌کند؛ برای تقابل مسی - رونالدو، با هر کیفیتی که می‌خواهد باشد. آنها نبض طرفدارِ امروز جهانی دست‌شان آمده. پروژه جدید را «سوپرلیگ» نامیده‌اند، بدون اثری از اروپا یا هیچ منطقه و قاره دیگری. فوتبالی که از رقابت‌های باشگاهی شهری شروع شد و بعد با توسعه صنعتی و حمل‌ونقل توانست لیگ کشوری شود، حالا قاره اروپا هم برایش کوچک است. خشمی که از روز یکشنبه به‌ پا خاست، تقابل طرفداران دیدگاه‌های سنتی و مدرن بود. شاید بهتر باشد نگوییم مدرن، بگوییم طرفدار جهانی که در اکثریت مطلق‌اند. آن ۷۰ هزار نفری که در منچستر به استادیوم می‌روند و هر بازی را در پس تاریخی اجتماعی و فرهنگی معنی می‌کنند، در مقابل صدها میلیون طرفدار جهانی از سنگاپور گرفته تا نیویورک و شانگهای عددی نیستند. سنتی که رقابت منچستر و برنلی را برای هزاران انگلیسی احساسی می‌کند، اثری بر نبض صدها میلیون طرفدار دیگر ندارد؛ برای آنها که ساعت‌ها ستاره‌های خیالی را در فیفا ویدئوگیم مقابل هم قرار می‌دهند تا سرشار از لذت شوند. مدیران باشگاه‌های بزرگ دست طرفداران امروزی جهان را خوانده‌اند. تیپ غالب آینده طرفداران، «ستاره‌باز»اند. آیا در همین ایران خودمان وقعی برای «وست‌بروم» و «برنلی» می‌گذارند؟ البته که رقابت در لیگ‌های محلی از تک و تا می‌افتد. چلسی و لیورپول که تا هفته پیش در اضطراب صعود بودند می‌توانند در آینده تیم دوم‌شان را به بازی‌های داخلی بفرستند. البته که امیدها کمرنگ می‌شوند. نه خبری از حماسه «لستر» خواهد بود و نه حرارتی برای صعود «وستهام». نورهایی مانند «لایپزیگ» و «لیون» هم ممکن است روزنه‌ای پیدا نکنند که بیایند و ستاره شوند. اما میلیون‌ها طرفدار دنیای جدید که پول دارند و همه عالم را گرفته‌اند، همین را می‌خواهند. نصفه‌شب در ویتنام بیدار جلوی تلویزیون می‌نشینند تا لذت ببرند، چون دیگر خبری از بازی‌های کسالت‌بار نیست. این طور نیست؟ دور و برتان را یک نگاه دیگر بیندازید.» انتهای پ‍یام,رسانه دیگر,۱ اردیبهشت ۱۴۰۰ / ۱۲:۰۲,سوپر لیگ اروپا,تقدم ستاره‌ها بر فوتبال
143,"به گزارش ایسنا، بنابراعلام روابط عمومی گروه مالی بانک گردشگری ، بهزاد آقابابازاده گفت: مذاکرات قرارداد مشارکت در پروژه نیروگاه خورشیدی ۱۰ مگاواتی مجلسی، بهار سال ۱۳۹۹ آغاز شد و پس از توافقات اولیه در تیرماه، در نهایت آذر ماه امسال قرارداد منعقد شد. وی افزود: با این قرارداد، شرکت توسعه انرژی، نفت و گاز لاوان دو هدف مهم را دنبال کرد. نخستین هدف دستیابی به درآمد عملیاتی در کمترین زمان ممکن و دوم ورود به صنعت رو به رشد بین المللی و ملی انرژی‌های تجدیدپذیر به خصوص انرژی خورشیدی است. آقابابازاده ادامه داد: از مهم‌ترین دستاوردهای این پروژه، می‌توان به آغاز فعالیت عملیاتی این شرکت بعد از ۹ سال و استفاده از منابع داخلی راکد اشاره کرد. یکی دیگر از دستاوردهای این پروژه برای شرکت، مشارکت با شریک خارجی و انتقال دانش حاصل از تجربه بیش از ۲۵۰ مگاوات نیروگاه نصب شده در ۹ کشور دنیا و پشتیبانی مرکز تعالی این شرکت در هند با متخصصان مجرب در حوزه انرژی خورشیدی است. وی افزود: نیروگاه به طور کامل توسط بخش خصوصی در دست احداث است و طبق برنامه در اردیبهشت ماه امسال به بهره برداری تجاری خواهد رسید. در ساخت این نیروگاه، خرید تجهیزات و مواد از سازندگان داخلی و بهره مندی حداکثری از توانمندی‌های پیمانکاران ایرانی مدنظر قرار گرفته است و انتظار می‌رود در دوره احداث به طور میانگین ۷۰ فرصت شغلی و در دوره بهره برداری ۱۲ فرصت شغلی ایجاد نماید. آقابابازاده با بیان اینکه نیروگاه خورشیدی ۱۰ مگاواتی مجلسی به نیروگاه شبکه سراسری برق کشور متصل می‌شود، اظهار کرد: مهم‌ترین ویژگی این نوع برق این است که تولید آن نه تنها کمترین صدمه را به محیط زیست وارد می کند بلکه با تولید سالانه حدود ۲۳,۵۰۰ مگاوات ساعت برق خورشیدی منجر به کاهش انتشار ۱۸ هزار تن معادل دی اکسید کربن برابر با گاز گلخانه‌ای حاصل از پیمایش سالانه ۳,۵۹۰ خودرو مسافری می گردد. همچنین برای تمیز کردن پنل‌های نیروگاه از ربات‌های تمیزکننده استفاده خواهد شد که علاوه بر افزایش راندمان تولید، به صرفه‌جویی در آب مصرفی نیز کمک شایانی می‌کند. وی درباره برنامه های سال ۱۴۰۰ گفت: طبق استراتژی سال ۱۳۹۹ شرکت، مقرر بود که ما در یک پروژه مشارکت وارد شویم که با حمایت‌های هیات مدیره شرکت، شرکت گسترش صنایع ومعادن ماهان و گروه مالی گردشگری محقق شد. برای سال جاری نیز مشارکت در دو پروژه در دستور کار قرار گرفته از اکنون ارزیابی پروژه‌های مختلف در حوزه انرژی در حال بررسی است و امیدواریم بتوانیم در نیمه اول سال ۱۴۰۰ حداقل یکی از این پروژه‌ها را به نتیجه برسانیم. نماینده شرکت توسعه انرژی، نفت و گاز لاوان در پروژه مجلسی تصریح کرد: سرمایه‌گذاری در انرژی‌های پاک، سرمایه‌گذاری در آینده این کشور و نسل‌های بعدی است و این پروژه و پروژه‌های مشابه علاوه بر سودآوری مالی، به عنوان بخشی از مسئولیت اجتماعی شرکت لاوان و گروه مالی گردشگری می‌تواند تلقی می‌گردد. آقابابازاده اظهار امیدواری کرد روزی برسد که بتوانیم معادل انرژی برقی که در مجموعه گروه مالی گردشگری مصرف می‌کنیم، انرژی پاک تولید و به شبکه سراسری برق کشور تزریق کنیم و گروه مالی گردشگری به گروه مالی کاملا سبز گردشگری تبدیل شود. انتهای رپرتاژ آگهی",خبر بازار,۱ اردیبهشت ۱۴۰۰ / ۱۲:۰۲,"بانک گردشگری,نيروگاه خورشيدي,شرکت توسعه انرژی،نفت وگاز لاوان",نیروگاه خورشیدی 10 مگاواتی اردیبهشت ماه امسال به بهره‌برداری می‌رسد
144,به گزارش ایسنا، بنابراعلام اسنپ، از این پس کاربران سوپراپلیکیشن اسنپ می‌توانند با امتیازهای خود که به واسطه‌ی استفاده از سرویس‌های مختلف به دست می‌آورند، در کارهای خیر مشارکت کنند. اولین طرح نیکوکاری در اسنپ‌کلاب «آموزش آنلاین منجر به اشتغال افراد دارای معلولیت» است که با همکاری خیریه‌ی رعد انجام می‌شود. کمک به اشتغال افراد دارای معلولیت همان‌طور که می‌دانید پیداکردن شغل برای افراد دارای معلولیت که ۱۱درصد از جمعیت کشور را تشکیل می‌دهند، یکی از چالش‌های بزرگ در زندگی این افراد محسوب می‌شود. بنا بر اعلام سازمان ملل، نرخ بیکاری در بین افراد دارای معلولیت در برخی از کشورها به بیش از ۸۰درصد می‌رسد. با توجه به شرایط دشوار بازار کار در این روزها، سختی‌های پیدا کردن یک شغل مناسب برای این افراد دوچندان شده است. برای مرتفع کردن این موانع، اسنپ با همکاری خیریه‌ی رعد تلاش کرده تا با تامین هزینه‌های برگزاری کلاس‌های آنلاین، آموزش‌های مورد نیاز برای جذب در بازار کار را به صورت رایگان در اختیار افراد دارای معلولیت قرار دهد. با گذراندن این دوره‌های آموزشی که در زمینه‌های دیجیتال مارکتینگ، نرم‌افزارهای گرافیکی، طراحی وب، دروس عمومی، صنایع دستی و دوره‌های اداری طراحی می‌شود، افراد دارای معلولیت هم می‌توانند به رویاهای شغلی خود جامه عمل بپوشانند. چگونه در بخش نیکوکاری کلاب مشارکت کنیم؟ هر کاربر می‌تواند به راحتی و بدون پرداخت وجه نقد با تخصیص ۵۰۰۰ امتیاز اسنپ‌کلاب، هزینه‌ی یک ساعت آموزش یک فرد دارای معلولیت را به عهده بگیرد و کمک کند تا او با گذراندن دوره‌ی آموزشی، مشغول به کار شود. اسنپ به ازای هر ۵۰۰۰ امتیاز ۱۰ هزار تومان به حساب خیریه‌ی رعد واریز می‌کند. برای کمک به اشتغال افراد دارای معلولیت کافی است به بخش «اسنپ‌کلاب» در اپلیکیشن اسنپ بروید و از بین گزینه‌های موجود گزینه‌ی «نیکوکاری» را انتخاب و با اهدای ۵۰۰۰ امتیاز در این طرح مشارکت کنید. در مجموع هر کاربر می‌تواند ۵مرتبه در این طرح مشارکت داشته باشد. اسنپ در راستای مسئولیت اجتماعی خود طرح‌های مختلفی برای زنان سرپرست خانوار، افراد دارای معلولیت، خانواده‌های نیازمند و ... اجرا کرده است که می‌توانید اطلاعات بیشتر آن را در بلاگ اسنپ بخوانید. انتهای رپرتاژ آگهی,خبر بازار,۱ اردیبهشت ۱۴۰۰ / ۱۲:۰۵,"اسنپ,اسنپ‌کلاب,طرح نیکوکاری",بخش نیکوکاری به اسنپ‌کلاب اضافه شد
145,علی قویدل در گفت‌وگو با ایسنا عنوان کرد: میزان بیماران بستری مبتلا به کرونا و همچنین تست‌های مثبت در فروردین سال جاری نسبت به مدت مشابه سال گذشته افزایش چشمگیری داشته که مهمترین دلیل آن سفرهای نوروزی و عدم اعمال محدودیت‌ها بوده است. قویدل با اشاره به اینکه در حال حاضر شهرستان بجستان در وضعیت قرمز کرونایی قرار دارد، اظهار کرد: در ایام نوروز در شهرستان بجستان همچون بسیاری از نقاط کشور، شاهد افزایش تجمعات و دورهمی‌های خانوادگی بودیم که همین عادی‌انگاری‌ها بیشترین نقش را در افزایش آمار مبتلایان و بستری‌ها داشته و دارد. وی تصریح کرد: آمارهایی که اعلام می‌شود گویای تمامی واقعیت نیست؛ چراکه بسیاری از افراد ناقل بدون علامت هستند و به راحتی ویروس را در جامعه منتشر می‌کنند، اما چون بی علامت هستند اصلا به مراکز درمانی مراجعه نمی‌کنند و یا افراد زیادی نیز در شهر و روستا هستند که علائم تنفسی دارند، اما باز هم به مراکز درمانی مراجعه نمی‌کنند به همین دلیل آمار واقعی تعداد مبتلایان، چیزی بیشتر از آمارهایی است که بر اساس تست‌های مثبت ثبت می‌شود بنابراین مردم باید خطر شیوع بیماری را بیش از پیش جدی بگیرند. وی در رابطه با میزان آمادگی شبکه بهداشت و درمان بجستان برای مواجهه با موج چهارم کرونا گفت: خوشبختانه اوضاع در شهرستان بجستان هنوز  خیلی وخیم نیست و همکاران ما در شبکه بهداشت و درمان آمادگی لازم برای خدمت‌رسانی به بیماران کووید ۱۹ را دارند. قویدل افزود: با توجه به اینکه بیمارستان شهرستان بجستان هنوز کاملا تجهیز و آماده نیست، در حال حاضر بیماران با علائم تنفسی که تست کرونای آن‌ها مثبت شده و نیاز به بستری شدن دارند به گناباد اعزام شده و در بیمارستان علامه بهلول گناباد بستری می‌شوند. وی در رابطه با وضعیت بیمارستان شهرستان بجستان گفت: سال گذشته و با افزایش تعداد بیمارارن، شرایطی به وجود آمد که مجبور شدیم باوجود کمبود امکانات، تعدادی از بیماران مبتلا به کرونا که نیاز به مراقبت‌های خاصی نداشتند را در بیمارستان آیت اله مدنی شهرستان بستری کنیم. رئیس شبکه بهداشت و درمان بجستان توضیح  داد: اخیرا دستگاه اکسیژن‌ساز بیمارستان تهیه شده است و کارهای آن در حال انجام است و به زودی این ظرفیت نیز به سیستم اکسیژن‌رسانی بیمارستان اضافه خواهد شد، همچنین ساختمان بیمارستان به لحاظ شرایط اتاق‌ها و وضعیت تهویه هنوز شرایط ایده‌آلی نیست و امیدواریم با راه‌اندازی بخش جدید بیمارستان، در آینده‌ آمادگی بهتری برای پذیرش بیماران داشته باشیم. قویدل در ادامه از واکسیناسیون تعدادی از پرسنل بهداشت و درمان شهرستان بجستان خبر داد و تصریح کرد: با توجه به اولویت‌هایی که از سوی وزارت بهداشت ابلاغ شده است تا کنون بخشی از پرسنل بهداشت و کادر درمان شهرستان واکسینه شده‌اند که این واکسیناسیون در شهرستان گناباد انجام شد. وی خاطر نشان کرد: اگر شرایط مهیا شود قرار است به زودی مرکز واکسیناسیون را در شهرستان بجستان فعال کنیم تا بر اساس سهمیه دریافتی و اولویت‌های ابلاغ شده این واکسیناسیون در خود شهرستان انجام شود. قویدل در پاسخ به این سوال که میزان همکاری مردم نسبت به محدودیت‌هایی که در حال حاضر و با توجه به شرایط قرمز در شهرستان اعمال شده، چگونه است؛ گفت: انتظار ما به عنوان سیستم بهداشتی این است که نظارت‌ها بیشتر شود؛ چراکه واقعیت این است که رعایت دستورالعمل‌ها نه تنها در بجستان بلکه در هیچ کجای کشور کامل و ایده‌آل و صد در صدی نیست، اما در کل همکاری مردم خوب است و قصد ما این است که با همکاری بیشتر مردم، شرایط را به سمت و سوی بهتری پیش ببریم. رئیس شبکه بهداشت و درمان بجستان ضمن درخواست از مردم نسبت به رعایت پروتکل‌های بهداشتی تأکید کرد: در حال حاضر و در شرایط موجود، علاوه بر واکسیناسیون، تنها راه رویارویی با بیماری رعایت پروتکل‌های بهداشتی، پرهیز از هرگونه تجمع و محدود کردن رفت و آمد هاست و این خواسته‌ سخت و دور از انتظاری نیست؛ چراکه رعایت همین موارد که نه ضرری دارد و نه خطری، نقش بسیار موثری در کاهش میزان شیوع بیماری در سطح جامعه دارد. وی همچنین یادآور شد: مراجعه بیماران به مراکز درمانی و یا بهداشتی در شروع بیماری خیلی مهم است و هر چه بیماران سریع‌تر به این مراکز مراجعه کنند روند درمان سریع‌تر آغاز شده بنابراین چنانچه فرد هر گونه علائم مشکوک به بیماری را داشت سریعا و قبل از اینکه خیلی دیر شود به مراکز بهداشتی و درمانی مراجعه کند تا اگر نیاز به درمان داشت این درمان سریع‌تر آغاز شود؛ چراکه تأخیر در درمان ممکن است عواقب جبران‌ ناپذیری به همراه داشته باشد. انتهای پیام,خراسان رضوی,۱ اردیبهشت ۱۴۰۰ / ۱۲:۰۵,"استانی-شهرستانها,کروناویروس,بجستان,خبرهای شهرستان بجستان,همه_باهم_علیه_کرونا",آژیر قرمز در بجستان/ آمارهای واقعی فراتر از آمارهای ثبت شده، است
146,به گزارش ایسنا، حجت نیکی ملکی در صفحه توییترش اعلام کرد: الحمدلله فاز دوم کارآزمایی بالینی کووایران برکت خیلی خوب پیش رفته و بیش از ۲۰۰ داوطلب واکسن را دریافت کردند. وی افزود: امروز ثبت نام داوطلبان فاز سوم در شش استان آغاز شد. داوطلبان عزیز برای ثبت نام با سامانه ۴۰۳۰ تماس بگیرند، درفاز سوم واکسن به ۲۰ هزار نفر از داوطلبان تزریق خواهد شد. انتهای پیام,خانواده,۱ اردیبهشت ۱۴۰۰ / ۱۲:۰۶,"کووایران برکت,واکسن کوو ایران برکت,همه_باهم_علیه_کرونا",آغاز ثبت نام داوطلبان فاز سوم کارآزمایی بالینی واکسن کوو برکت/برای ثبت نام با ۴۰۳۰ تماس بگیرید
147,به گزارش ایسنا به نقل از شورای فرهنگ عمومی کشور،در این پیام آمده است: بسم الله الرحمن الرحیم مِنَ المومنینَ رِجال صَدَقوا ما عاهَدوالله عَلیه فَمِنهُم مَن قَضی نَحبه وَ مِنهُم مَن یَنتَظر وَ ما بَدَلوا تَبدیلا عروج ملکوتی افسر رشید اسلام و سرباز مخلص و فداکار ولایت، سردار سیدمحمدحجازی موجب اندوه عمیق دوستداران پر شمار ایشان در گستره کشور و منطقه گردید آن مجاهد فی سبیل‌الله عمر پربرکت خویش را یکسره در جهت دفاع از مرزهای میهن و آرمان­‌های انقلاب و کیان نظام مقدس و جهاد و مقاومت صرف نمود. ایمان و وارستگی، اخلاص در عمل، از خودگذشتگی و ایثار و فداکاری، شجاعت و رشادت مثال زدنی در معرکه‌­های سخت و سنگین نبرد، آراستگی به فضائل اخلاقی، ولایت­مداری و مردم داری بخشی از منظومه شخصیت ممتاز آن عزیز سفر کرده است. او که پیوسته در تب و تاب شهادت می­‌سوخت؛ سرانجام در ماه نورانی رمضان با دنیای فانی وداع گفت و به ملکوت اعلی عروج نمود تا همنشین یاران شهیدش مخصوصاً سردار دلها حاج قاسم سلیمانی عزیز که روابط عاطفی عمیقی با یکدیگر داشتند، گردد. اینجانب شهادت آن رزمنده جانباز و فرمانده ارشد و کارآمد را به ساحت مقدس حضرت بقیه الله الاعظم (عج)، محضر مبارک مقام معظم رهبری(مد ظله العالی)، دلیرمردان جان بر کف نیروهای مسلح و خانواده معزز ایشان تسلیت عرض میکنم. روحش شاد، یادش جاودانه و بهشت الهی منزلگاه ابدی‌اش باد. انتهای پیام,فرهنگ حماسه,۱ اردیبهشت ۱۴۰۰ / ۱۲:۰۶,شهادت سردار حجازی,پیام تسلیت دبیر شورای فرهنگ عمومی کشور به مناسبت عروج ملکوتی سردار حجازی
148,حبیب مسیحی تازیانی صبح امروز(اول اردیبهشت ماه) در نشستی خبری، افزود: شعار امسال روز زمین پاک مبتنی بر «احیای زمین، افزایش بهره وری و توسعه پایدار» است که نشان دهنده اهمیت توسعه مبتنی بر رعایت الگوی زیست محیطی است. وی ادامه داد: در سال ۹۹ در حالی که انتظار باران مناسبی بود میانگین بارندگی به ۱۲ میلی متر هم نرسید تا با مشکلات زیادی در این راه همراه باشیم. این مقام مسئول با بیان اینکه این در حالی است که میانگین مصرف آب در کشور روزانه ۱۸۰ لیتر است اما در هرمزگان این میزان به ۲۵۰ لیتر رسیده است، اضافه کرد: باید در مصرف آب مدیریت صحیح صورت گیرد تا بتوانیم این مشکلات پیشرو با توجه به عدم بارندگی مناسب را پشت سر بگذاریم. مسیحی با اشاره به اینکه باید توسعه صنعتی و اقتصادی غرب استان هرمزگان با رعایت مسائل زیست محیطی باشد وگرنه شاهد تنش زیست محیطی می شویم، خاطرنشان کرد: صنایع مهمی در منطقه ویژه اقتصادی پارسیان در حال شکل گیری است که نیازمند تعامل مناسب با اداره کل محیط زیست است تا در آینده با کمترین تنش زیست محیطی همراه باشیم زیرا این منطقه در کنار عسلویه قرار دارد و نباید هم افزایی این دو منطقه در آینده شرایط نامناسبی را رقم بزند. این مقام مسئول بیان کرد: در غرب بندرعباس نیز با مدیریت مناسب صنایع موجود شاهد کمترین تنش زیست محیطی هستیم و جز نیروگاه بندرعباس که در زمستان ۸۰ درصد سوخت آن را مازوت تشکیل می داد دیگر با مشکل جدی رو به رو نبودیم. وی با اشاره به اینکه قرار است دو نیروگاه کنار نیروگاه بندرعباس برخط شده و نیروگاه قدیمی به سمت تعمیرات برود، عنوان کرد: در تلاشیم سوخت این نیروگاه ها را در سال جدید تماما گازی کنیم تا مشکلات آلایندگی کاهش یابد و اگر این مورد رخ ندهد از اهرم های زیست محیطی استفاده می کنیم. مسیحی با بیان اینکه تعداد روزهای گرد و غباری سال ۹۹ در هرمزگان به ۱۵ روز رسید، افزود: اکنون پنج دستگاه سنجش آنلاین آلایندگی در استان هرمزگان در شهرستان های بندرعباس، بندرلنگه، بندرخمیر و جاسک مستقر است. مدیرکل حفاظت محیط زیست استان هرمزگان با اشاره به اینکه استمرار گرد و غبار در مناطق شرق استان چون جاسک و سیریک امری نگران کننده است، اظهار کرد: میزان پسماند های شهری و روستایی هرمزگان در سال گذشته به ۱۲۳۰ تن رسید که کاهش آن نشان دهنده فرهنگسازی مناسب و عملکرد مطلوب گروه های مردمی بوده است. وی با بیان اینکه نقل و انتقال پسماند از حوزه صنعتی به جایگاه های در نظر گرفته شده در استان هرمزگان آنلاین شده است، تصریح کرد: در سال گذشته ۸۲ نقل و انتقال صورت گرفت که این موضوع رصد و پیگیری را نظام مند و قانونی می کند. مسیحی با اشاره به اینکه میزان آلودگی فاضلاب بندرعباس پنج برار استاندار است، عنوان کرد: امیدواریم با دستورات استاندار و تاسیس شرکت زیرساخت خلیج فارس و همکاری بنگاه های اقتصادی شاهد اتفاقات مناسبی در زمینه تصفیه فاضلاب بندرعباس در آینده ای نزدیک باشیم. وی با بیان اینکه خور گورسوزان و ساحل سورو بندرعباس بیشترین تنش آلودگی در ساحل بندرعباس دارند، خاطرنشان کرد: افزایش کوچکی در ذخیره سازی آلودگی در آب هایی که از صنایع برمی گردند، شاهد بودیم. مدیرکل حفاظت محیط زیست استان هرمزگان با اشاره به اینکه در نمونه برداری از اجساد ماهیان و حتی رسوبات منطقه ای هیچ آلودگی نفتی مشاهده نشد، تصریح کرد: اگر آلودگی نفتی وجود داشت باید در اجساد نمونه گرفته شده مشاهده می شد که این امر رخ نداد. وی با اشاره به اینکه در مرحله دوم بین ۸۰ تا ۱۰۰ تن ماهی در  ساحل جاسک از بین رفته بود، عنوان کرد: با بررسی های صورت گرفته علت این امر صید و صیادی بوده است و ۲۴ ساعت از تلف شدن ماهی ها می گذشت. انتهای پیام,هرمزگان,۱ اردیبهشت ۱۴۰۰ / ۱۲:۰۶,"استانی-اجتماعی,اخبار اجتماعی - هرمزگان",آلودگی فاضلاب بندرعباس ۵ برابر استانداردهاست/عدم نقش آلودگی نفتی در تلف شدن ماهیان جاسک
149,"محمد قربانی فارمد در گفت‌وگو با ایسنا در خصوص اهداف برگزاری وبینار ""دانشجویان دیروز، مهندسین امروز"" اظهار کرد: با توجه به شرایط کرونا در انجمن مکانیک دانشگاه فردوسی تدابیری اندیشیدیم که وبینارهایی با خط و مشی مشخص که در یکسال گذشته آغاز کردیم، داشته باشیم و باید به نقطه‌ای برسیم که بتوانیم خروجی خوبی ارائه کنیم. در این وبینارها با این ذهنیت پیش رفتیم که در حال حاضر دانشجو چه نیازها و کمبودهایی را حس می‌کند. وی افزود: با توجه به شرایطی که در داخل کشور وجود دارد، مهم‌ترین موضوع این است که دانشجو نمی‌داند باید چه کاری انجام دهد یا اینکه چگونه چشم‌انداز آینده خود را ترسیم کند. در این راستا، برنامه طولانی مدتی را که حدود یکسال تدارک دیدیم در سه فاز برای پاسخ به نیاز دانشجویان برگزار کردیم. در فاز اول بحث به وجود آوردن احساس نیاز است، بسیاری از دانشجویان هستند که می‌دانند مشکل‌شان چیست اما نمی‌دانند چگونه باید آن را رفع کنند. عضو شورای مرکزی اتحادیه انجمن‌های علمی دانشجویی مهندسی مکانیک کشور عنوان کرد: ما این احساس نیاز را به وجود آوردیم و راه‌حل رفع آن موضوع را به دانشجو آموزش دادیم که در این فاز از عناوینی مانند ""چگونه فارغ‌التحصیل بیکار نباشیم"" یا ""چیزهایی که در دانشکده مهندسی به شما نمی‌گویند""، استفاده کردیم. در این جلسات از اساتید خودمان برای حضور در وبینارها به کار گرفتیم تا آن بخش از مسائل که هیچ وقت فرصت نمی‌شد سر کلاس بیان کنند را در این جلسات مطرح کنند تا دید دانشجو نسبت به بسیاری از مسائل مانند کارهای گروهی، افزایش اعتماد به نفس، ایجاد شبکه‌سازی و ... باز شود. وی بیان کرد: پس از اینکه این احساس نیاز به وجود آمد در فاز دوم در پی تدارک وبینارهای توسعه فردی شدیم و در آن مسائلی که دانشجو برای ترسیم چهل سالگی و افق آینده خود به آن احتیاج دارد، را به انها آموزش دادیم، بنابراین دانشجو می‌تواند از طریق این وبینارها آموزش‌هایی را دریافت کند. آموزش‌های فن بیان، آموزش‌های کسب و کار، خلاقیت، چگونه یک ایده را به محصول تبدیل کردن، بحث هدف‌گذاری، یادگیری موثر و ... در فاز دوم شکل می‌گیرد. قربانی فارمد تصریح کرد: اما تمام این برنامه‌ها صرفا به این دلیل بود که ما به فاز سوم برسیم و آن هم بحث ایجاد شبکه‌سازی برای دانشجویان است. اکنون مورد مهمی که برای بسیاری از افراد چه در کسب و کار و چه در بحث آکادمیک وجود دارد این است که باید شبکه‌سازی قوی داشته باشد و هر فردی که شبکه‌سازی قوی داشته باشد در دنیای امروزی می‌تواند بسیاری از فعالیت‌ها را انجام دهد. وی اضافه کرد: به همین دلیل ما  فاز سوم را با افراد برجسته که روزی مثل خود  ما بودند، کارآفرینان و صاحبان کسب و کار شروع کردیم. برگزاری وبینارها به دو جهت اتفاق افتاد، جهت اول اینکه به طور کل دانشجویان با خط و مشی و مسیر زندگی این افراد آشنا شوند و دوم به این دلیل که بتوانیم بین دانشجو و افرادی که برجسته‌تر یا صاحبان مشاغل بزرگی هستند، شبکه‌سازی کنیم تا به دانشجویان کمک کند که در ارتباطگیری با این افراد بتوانند زودتر خود را وارد بازار کار کنند. دبیر انجمن علمی مهندسی مکانیک دانشگاه فردوسی خاطرنشان کرد: هدف نهایی این بود که دانشجو از این اکوسیستم کارآفرینی و فناوری که در کشور به وجود آمده دور نماند و داخل شبکه وسیع اطلاعاتی و ارتباطی حاضر شود تا بتواند برای فعالیت‌هایی که می‌خواهد انجام دهد تصمیم‌گیری کند و بداند که کجا قرار است برود و باید با چه کسی صحبت کند تا بتواند مشکلاتش را حل کند. وی اظهار کرد: در نهایت پس از تک برنامه‌هایی که برگزار کردیم با افراد برجسته تدارک یک برنامه جامع‌تری را دیدیم که دانشجو بتواند در این برنامه بهتر تصمیم بگیرد، از منظر اینکه بتواند علایق و سلیقه‌های مختلف و جایگاه‌های مختلف را در این وبینار درک کند. در این وبینارها ۶ سخنران در حوزه‌های مختلف از مکان‌های مختلف دعوت کردیم که همگی آن‌ها دانشجویان ۲۰ ساله همین دانشکده مهندسی مکانیک دانشگاه فردوسی بودند که اکنون هر کدام از آن‌ها در جایگاهی قرار دارند. قربانی فارمد اضافه کرد: این برنامه در مجموع در سه شب با حدود ۶۰۰ نفر شرکت کننده برگزار شد که از سراسر ایران حضور داشتند و بازخوردهای بسیار مثبتی را دریافت کردیم. اکنون دغدغه بسیاری از دانشجویان مهاجرت شغلی، تحصیلی، ارشد، صنعت و بحث بازار کار رشته مکانیک است که این وبینار را براساس این موضوعات برگزار کردیم. به این دلیل برنامه مفید واقع شد که شبکه‌سازی بین افرادی بود که در جایگاه‌های مختلف قرار دارند و دانشجویان می‌توانند از این به بعد مشکلات و سوالات خود را رفع کنند. عضو شورای مرکزی اتحادیه انجمن‌های علمی دانشجویی مهندسی مکانیک کشور بیان کرد: هدف از برگزاری این برنامه در سطح ملی، فرهنگ‌سازی و ارتباط تشکل‌ها با یکدیگر بود. انتهای پیام",خراسان رضوی,۱ اردیبهشت ۱۴۰۰ / ۱۲:۰۶,"استانی-علمی و آموزشی,دانشگاه فردوسی مشهد,دانشگاه",باید برای پیشرفت دانشجویان شبکه‌سازی‌های قوی صورت گیرد
150,"به گزارش باشگاه دانشجویان ایسنا، ""مقدمه ساخت فلزات افزایشی""، ""انقلاب چهارم صنعتی""، ""فراوری مواد با لیزر"" و ""فرصت‌ها و چالش‌ها"" از جمله مباحث و سرفصل‌هایی است که در این وبینار مورد ارائه قرار می گیرد. این برنامه با حضور و سخنرانی مهندس آرش افشاری ـ کارشناس ساخت افزایشی، روز پنجشنبه دوم اردیبهشت ساعت ۱۶ تا ۱۸، به صورت مجازی برگزار می‌شود. علاقه‌مندان می توانند جهت شرکت در برنامه و دریافت لینک ورود، به کانال انجمن مکانیک و انرژی دانشگاه شهید بهشتی (http://t.me/MESBU۱) مراجعه کنند. انتهای پیام",انجمن های علمی,۱ اردیبهشت ۱۴۰۰ / ۱۲:۰۶,"باشگاه دانشجویان ایسنا,انجمن علمی دانشجویی مکانیک و انرژی دانشگاه شهید بهشتی,ساخت افزایشی فلزات",بررسی «ساخت افزایشی فلزات» در وبیناری دانشجویی
151,حجت‌الاسلام والمسلمین هادی عباسی خراسانی، مدرس سطح عالی حوزه علمیه در شرح دعای روز هشتم ماه رمضان گفت: در روز هشتم این ماه مبارک چنین نجوا می‎کنیم: «اللّهُمَّ ارْزُقْنی فیهِ رَحْمَةَ الاْیتام وَاِطْعامَ ْلطَّعامِ وَاِفْشآءَ السَّلامِ وَصُحْبَةَ الْکِرامِ بِطَوْلِک یا مَلْجَاَالاْمِلینَ». وی با اشاره به فراز «اَللّهُمَّ ارْزُقْنی فیهِ رَحْمَةَ الاْیتامِ» افزود: انسان روزه‌دار در این روز چهار خواسته از خدای خویش دارد؛ اولین خواسته انسان رحمت و مهرورزی نسبت به ایتام است و آن را به‌عنوان رزق و روزی بیان کرده‌ است؛ این مطلب بیان‌گر این است که شخص روزه‌دار تنها به‌دنبال عبادت‌های فردی و کارهای شخصی نیست بلکه به عبادت‌های اجتماعی نیز می‎پردازد. این مدرس سطح عالی حوزه اظهار کرد: یتیم کسی است که یکی از والدین خود یا هر دو را از دست داده‌ باشد و حامی و پشتوانه محبتی نداشته‌ باشد؛ چنین فردی نه تنها از نظر مادی بلکه بیش‌تر از نظر عاطفی احتیاج به دیگران دارد. وی گفت: یتیمان با این‌که به ظاهر سرپناه و سرپرستی ندارند؛ اما از نظر خداوند بسیار مورد احترام و توجه هستند؛ در قرآن آیاتی وجود دارد که سفارش و تأکید فراوانی بر لزوم محبت و مهربانی نسبت به یتیمان شده‌ و هرگونه ظلم و بدرفتاری سرزنش شده‌ است. عباسی خراسانی تصریح کرد: خداوند در سوره مبارکه بقره، آیه ۱۷۷ می‌فرماید: «لَیْسَ الْبِرَّ أَنْ تُوَلُّوا وُجُوهَکُمْ قِبَلَ الْمَشْرِقِ وَالْمَغْرِبِ وَلَکِنَّ الْبِرَّ مَنْ آَمَنَ بِاللَّهِ وَالْیَوْمِ الْآَخِرِ وَالْمَلَائِکَةِ وَالْکِتَابِ وَالنَّبِیِّینَ وَآَتَی الْمَالَ عَلَی حُبِّهِ ذَوِی الْقُرْبَی وَالْیَتَامَی وَالْمَسَاکِینَ وَابْنَ السَّبِیلِ وَالسَّائِلِینَ وَفِی الرِّقَابِ .....؛ نیکوکاری آن نیست که روی خود را به سوی مشرق و (یا) مغرب بگردانید بلکه نیکی آن است که کسی به خدا و روز بازپسین و فرشتگان و کتاب (آسمانی) و پیامبران ایمان آورد و مال (خود) را با وجود دوست داشتنش به خویشاوندان و یتیمان و بینوایان و در راه ماندگان و گدایان و در (راه آزاد کردن) بندگان بدهد ...». وی عنوان کرد: در این آیه خداوند مصادیق نیکوکاری را می‌شمارد و یتیم‌نوازی را پس از ایمان به خدا و روز جزا و ایمان به پیامبر(ص) و کتب آسمانی و ملائکه ذکر می‌فرماید؛ این خود بیانگر اهمیت یتیم‌نوازی است؛ به عبارتی این آیه اوصاف مؤمنان واقعی را مطرح می‌کند و یکی از اوصاف مؤمنان نیز یتیم‌نوازی است. نویسنده الهی نامه گفت: پیامبر(ص) می‌فرمایند: «أتحب أن یلین قلبک و تدرک حاجتک؟ ارحم الیتیم و امسح رأسه و اطعمه من طعامک یلین قلبک و تدرک حاجتک؛ آیا دوست داری دلت نرم و آرزویت برآورده شود؟ بر یتیم ترحم کن و دست محبت بر سر او بکش و از غذای خود به او بخوران تا قلبت نرم و حاجتت روا گردد». (کنز العمال، ج ۳، ح ۶۰۰۲). وی افزود: در روایتی دیگر از امام صادق(ع) آمده‌ است که هر کس بخواهد مشمول رحمت خداوند و وارد بهشت شود، باید نسبت به یتیمان دلسوز و مهربان باشد. (امالی صدوق، ج ۱، ص ۳۸۹، ح ۱۵). عباسی اظهار کرد: خداوند متعال در آیه دیگری از قرآن در مورد معاشرت با یتیم می‌فرماید: «فَأمّا الیَتیمَ فلا تقهَر؛ اما [تو نیز به پاس نعمت ما] یتیم را میازار»، (ضحی/۹)؛ هیچ‌گاه با قهر و ترش‌رویی یتیم را از خود مران، یتیم‌نوازی در سیره معصومین(ع) امری مرسوم بوده‌ است. نقل شده‌ است که حضرت محمد(ص) روزی در راه اصلی مدینه می‌گذشت؛ چند کودک را دید که طفلی را دوره کرده و او را به نداشتن پدر سرزنش می‌کنند و می‌گویند: تو پدر نداری، کودک یتیم هم دلش شکست و شروع به گریه کرد، پیامبر(ص) که پیامبر خوبی‌ها و سرشار از مهر و عطوفت است، نزد کودک رفت و پرسید: چرا گریه می‌کنی؟ کودک گفت: من پسر فلانی هستم که در جنگ احد کشته‌ شد؛ مادرم شوهر کرد و مرا از خود راند و خواهرم نیز فوت کرده‌ است؛ پیامبر(ص) او را نوازش کرد و فرمود: اگر پدرت را کشتند، من پدر توأم و همسرم مادرت و فاطمه(س) خواهرت است؛ کودک خوشحال شد و فریاد برآورد: ای کودکان! اکنون مرا سرزنش نکنید که پدر و مادر و خواهر من از همه شما بهتر و برتر هستند؛ سپس حضرت او را به حضرت فاطمه(س) سپرد؛ فاطمه(س) نیز او را نوازش و پاکیزه نمود و لباسی پاک به او پوشاند؛ این کودک یتیم تا رحلت پیامبر(ص) در خانه حضرت فاطمه(س) بود. (مستدرک الوسائل، محدث نوری، ج ۲، ص ۴۷۴). این کارشناس حوزوی گفت: در این روز از خداوند می‌خواهیم توفیق افطاری دادن و غذا دادن به گرسنگان را نصیبمان فرماید؛ سیر کردن گرسنگان از صفات الهی است و انسان با این عمل خدایی می‌شود؛ افطاری دادن و اطعام کردن اگر به نیت الهی باشد، عبادت است و حتی از روزه نیز برتر می‌شود؛ از امام موسی بن جعفر(ع) نقل شده که می‌فرمایند: تَفْطِیرُکَ أَخَاکَ الصَّائِمَ أَفْضَلُ مِنْ صِیَامِک؛ افطاری دادن به برادر روزه‌دار، برتر از روزه تو است. (من لا یحضره الفقیه، ج‏ ۲، ۱۳۴). وی گفت: افطاری دادن در ماه رمضان بسیار تأکید شده‌ است؛ پیامبر(ص) فرمودند: هر کس یک مؤمن روزه‌‏دار را در این ماه افطاری دهد، پاداشی برابر با آزاد کردن یک بنده نزد خدا داشته و مایه آمرزش گناهان گذشته وی نیز خواهد بود، پس گفتند: یا رسول الله، همگی ما قادر بر افطاری دادن به روزه‌داری نیستیم، پس فرمود: خدای تبارک و تعالی چندان کریم است که به کسی از شما که نتواند جز با جرعه شیر آمیخته با آبی، یا شربت آب گوارایی، یا چند دانه خرما روزه‌داری را افطاری دهد و بر انفاق چیزی بیش از این قادر نباشد، همین ثواب را عطا می‏‌کند. (من لا یحضره الفقیه، ج ۲، ص ۱۳۴). عباسی خراسانی عنوان کرد: در افطاری دادن حتماً نیاز نیست که مستمندان و فقرا را افطاری داد تا ثواب برد بلکه اگر فقرا را اطعام کنیم ثواب مضاعف خواهیم برد؛ چراکه علاوه بر ثواب افطاری، ثواب انفاق نیز برایمان نوشته می‌شود، افطاری دادن به نزدیکان نیز مطلوب است زیرا باعث نزدیکی قلوب و صله رحم می‌شود که در اسلام بسیار به آن توصیه شده‌ است. افطاری دادن را با گناه بزرگ اسراف ضایع نکنیم وی یادآور شد: باید دقت کنیم و متوجه باشیم که این عمل خیر را با گناه بزرگ اسراف ضایع نکنیم؛ اسراف معنویت و رنگ و بوی خدایی را از سفره‌های افطار می‌برد و از آن چیزی جز گناه و خسران باقی نمی‌ماند، هم خسران مادی و هم معنوی. سلام، رشد دهنده و تزکیه دهنده انسان عباسی در ادامه افشاء السلام را نشانه ایمان دانست و اظهار کرد: در این فراز آشکار کردن روزی را از خداوند خواستاریم؛ إفشاء السلام به معنای بلند سلام کردن و سلام را پخش کردن است، سلام در لغت عرب معانی متعدد دارد که اصل در آن‌ها معنای سلامتی است؛ یعنی سالم بودن در تمام جوانب؛ سلامت جسمانی و سلامت معنوی، سالم ماندن از بیماری‌ها، حوادث، گرفتاری‌ها، سالم ماندن از گمراهی، وسوسه‌های شیطانی، رذائل اخلاقی و ...؛بنابراین چنین سلامی دعا است و انسان‌هایی مؤمن هنگامی که با یکدیگر روبرو می‌شوند و سلام می‌کنند در واقع در حق یکدیگر دعا می‌کنند. نویسنده کتاب عرفانی صد کلمه عنوان کرد: یکی از اسمای حسنای الهی که به یک معنا از آن تعبیر به اسم اعظم حق می‌کنند، با توجه به آیات آخر سوره حشر، اسم شریف سلام است؛ «الْمَلِکُ الْقُدُّوسُ السَّلَامُ  الْمُؤْمِنُ الْمُهَیْمِنُ»، (حشر/ ۲۳) در حدیث نیز آمده‌است: «فَهُوَ السَلامُ وَ ِمنهُ السَلامُ وَ ِالَیهِ السَلام». (شفاء الصدور صفحه ۵۶). وی افزود: خداوند سلام است، یعنی سالم مطلق و منزه از هر عیب و نقصی است و ظلم نمی‌کند؛ خداوند سبحان بندگانش را با این نام می‌خواند؛ زیرا این اسم تزکیه کننده و رشد دهنده جان آدمی است؛ بنابراین به انسان امر فرموده که وقتی به یکدیگر رسیدید، اسم سلام را به‌عنوان اولین اسم از اسمای الهی به یکدیگر هدیه کنید تا در دژ سلام قرار گیرید و در امان باشید. (حسین همدانی درودآبادی، شرح اسماء حسنا). عباسی خراسانی یادآور شد: در عالم آخرت هم وقتی فرشته‌های الهی به استقبال انسان‌های صالح می‌آیند، به آن‌ها چنین خوش‌آمد می‌گویند: «سَلامٌ عَلَیْکُمُ ادْخُلُواْ الْجَنَّةَ بِمَا کُنتُمْ تَعْمَلُونَ؛ درود بر شما باد به [پاداش] آنچه انجام می‏دادید به بهشت درآیید» (نحل/۳۲). آن‌ها نیز اولین اسمی که تقدیم انسان می‌کنند اسم شریف سلام است، حضرت محمد(ص) فرمودند که سلام اسمی از اسماء خدا است پس آن را میان خودتان فاش و آشکار کنید، مرد مسلمانی به قومی عبور نموده و بر آنها سلام می‌کند اگر جواب سلامش را ندهند کسی که از آنها بهتر و پاکتر است جوابش دهد. (روضة الواعظین صفحه ۴۵۹). وی افزود: در اهمیت سلام همین بس که جواب آن واجب است حتی در نماز؛ پیامبر(ص) فرمودند: سلام کردن به میل و دلخواه (مستحب) است و جوابش واجب؛ امام حسین(ع) می‌فرماید: لِلسَّلام سَبْعُون حَسَنَةٌ تِسْعٌ وَ سِتُّونَ لِلْمُبْتَدی و واحِدَةٌ لِلرّادِّ؛ سلام، هفتاد حسنه دارد که شصت و نه قسمت آن برای سلام کننده و یک قسمت آن برای پاسخ گوینده است. عباسی خراسانی گفت: در روایتی پیامبر(ص) بخیل‌ترین مردم را کسی می‌دانند که از سلام کردن بخل ورزد، (بخیل‌ترین مردم کسی است که از سلام کردن بخل ورزد. روضة الواعظین صفحه ۴۵۹)؛ سیره پیامبر(ص) این بود که به هر کسی (کوچک یا بزرگ) می‌رسیدند سلام می‌کردند و همیشه در این عمل پیش قدم بودند و کسی نمی‌توانست بر ایشان سبقت بگیرد. این کارشناس حوزوی عنوان کرد: در فراز «وَصُحْبَةَ الْکِرام» از خداوند می‌خواهیم هم‌نشینی و دوستی با افراد کریم و بزرگ را روزی‌مان کند، یکی از چیزهایی که باعث عاقبت به خیری انسان می‌شود، همنشین مناسب است، از نیازهای روحی و عاطفی انسان، داشتن دوست و همنشین است، دوستی پیوند عاطفی میان دو انسان است که سبب می‌شود از یکدیگر رنگ بگیرند؛ بنابراین باید در انتخاب همنشین مناسب دقت کرد. پیامبر(ص) می‌فرمایند: مَن اَرادَ اللّه  بِهِ خَیرا رَزَقَهُ اللّه  خَلیلاً صالحِا؛ هر کس که خداوند برای او خیر بخواهد، دوستی شایسته نصیب وی خواهد کرد. (نهج‌الفصاحه ص ۷۷۶، ح ۳۰۶۴) وی افزود: خداوند در آیات ۲۷ تا ۲۹ سوره فرقان می‌فرماید: و روزی است که ستمکار دست‌های خود را می‏‌گزد [و] می‏‌گوید ای کاش با پیامبر راهی برمی‌‏گرفتم (۲۷) ای وای کاش فلانی را دوست [خود] نگرفته بودم (۲۸) او [بود که] مرا به گمراهی کشانید پس از آنکه قرآن به من رسیده بود و شیطان همواره فروگذارنده انسان است (۲۹)»، امام علی (ع) در باره بهترین دوست می‌‏فرماید: «خَیرُ اِخوانِکَ مَن دَعاکَ اِلی صِدقِ المَقالِ بِصِدقِ مَقالِهِ وَ نَدَبَکَ اِلی اَفضَلِ العمالِ بِحُسنِ اَعمالِهِ؛ بهترین برادرانت (دوستانت)، کسی است که با راستگویی‌اش تو را به راستگویی دعوت کند و با اعمال نیک خود، تو را به بهترین اعمال برانگیزد. (تصنیف غررالحکم و دررالکلم ص ۴۱۷، ح ۹۵۳۵). عباسی خراسانی با اشاره به فراز «بِطَوْلِکَ یا مَلْجَاَ الاْمِلینَ» بیان کرد: در این فراز می‎خوانیم که به حق نعمت‌هایی که به ما ارزانی داشتی، این دعاها را در حق ما مستجاب کن، ای پناهگاه آرزومندان، در این روز انسان روزه‌دار می‌خواهد به ایتام مهر بورزد، دست‌ دهنده داشته‌ باشد، افشاء سلام کند و همنشینی با انسان‌های شایسته را برگزیند؛ همه این خواسته‌ها جهت درمان مرض‌های فردی و اجتماعی است و همه این‌ها تواضع می‌آورد. انتهای پیام,قم,۱ اردیبهشت ۱۴۰۰ / ۱۲:۰۸,"استانی-فرهنگی و هنری,منطقه قم,دعای ماه رمضان",شرح دعای روز هشتم ماه رمضان/ یتیم نوازی نشانه پررنگ ایمان
152,به نقل از ارث، گروهی از محققان دانشگاه مک مستر کانادا بیش از ۱۶۰۰ نفر را مورد بررسی قرار دادند تا دریابند، چگونه مشکلات سلامت روان، فعالیت بدنی و رفتار کم‌تحرک آنان را تحت تاثیر بیماری همه‌گیر کووید- ۱۹ قرار گرفته است. محققان افزودند: افراد قصد دارند برای بهبود سلامت روان خود فعال باشند، اما ورزش‌کردن برای آنان با استرس و اضطراب دشوار بود. جنیفر هیز، محقق این بررسی گفت: حفظ یک برنامه ورزشی منظم در بهترین زمان‌ها دشوار بوده و شرایط بیماری همه‌گیر کووید -۱۹ آن را تا حدودی دشوارتر کرده است. با وجود اینکه ورزش‌کردن با کاهش اضطراب همراه است، اما بسیاری از شرکت‌کنندگان، برای انجام ورزش احساس اضطراب داشتند. به همین‌ترتیب، اگرچه ورزش افسردگی را کاهش می‌دهد، اما افرادی که از افسردگی بیشتری رنج می‌بردند، انگیزی کمتری برای فعالیت داشتند و فقدان انگیزه از علائم افسردگی است. شرکت‌کنندگان در این نظرسنجی، فشار روانی بالاتر و سطح متوسطی از اضطراب و افسردگی ناشی از بیماری همه‌گیر را گزارش کردند. در همین حال، فعالیت هوازی حدود ۲۰ دقیقه در هفته و زمان کم‌تحرکی حدود ۳۰ دقیقه در روز در مقایسه با ۶ ماه قبل از شیوع بیماری همه‌گیر کاهش داشت. محققان عنوان کردند: افرادی که بیشترین افت فعالیت‌بدنی را گزارش کردند، بدترین نتایج مرتبط با سلامت روان را داشتند، در حالی‌که افرادی که سطح فعالیت‌بدنی خود را حفظ کرده از نظر روانی نیز بسیار بهتر بودند. این بررسی نشان داد که اختلاف اقتصادی نیز تاثیر قابل‌توجهی بر سلامت روان و به‌ویژه در میان بزرگسالان جوان دارد. مریم مرعشی (Maryam Marashi)، محقق دیگر این بررسی گفت: «همانند سایر جنبه‌های همه‌گیری، برخی از افراد بیشتر از دیگران آسیب می‌بییند و در اینجا، افراد کم‌درآمد به منظور برآوردن نیازهای ورزشی کمتر تلاش می‌کنند.» این درست است که بزرگسالان جوان که معمولا ساعات طولانی‌تری کار می‌کنند و درآمد کمتری دارند، از نظر فقدان زمان آسیب می‌بینند. کارشناسان بر اساس شواهد، توصیه‌هایی برای فعال‌شدن ارائه کرده‌اند که در ذیل آمده است: انجام هیچ ورزشی بر دیگری اولویت ندارد روزانه اندکی حرکت کنید هنگام احساس اضطراب، شدت ورزش را کاهش دهید. هیز افزود: این نتایج برای کمک به افراد در حفظ سطح فعالیت‌های بدنی خود در زمان‌های پر استرس به‌منظور کاهش بار بیماری همه‌گیر و جلوگیری از بروز بحران سلامت روان به حمایت روان‌شناختی اضافی نیاز دارد. یافته‌های این بررسی در نشریه PLOS ONE منتشرشده است. انتهای پیام,خراسان رضوی,۱ اردیبهشت ۱۴۰۰ / ۱۲:۰۹,"استانی-ورزشی,سلامت رواني,همه_باهم_علیه_کرونا",آیا مشکلات روانی مانع ورزش‌کردن است؟
153,"به گزارش ایسنا، به نقل از خبرگزاری آسوشیتدپرس، شمار اعدام‌ها در سراسر جهان به پایین‌ترین حد در یک دهه گذشته رسید و دست‌کم ۴۸۳ تن در سال ۲۰۲۰ در مقایسه با ۶۵۷ مورد سال قبل از آن اعدام شدند. پاندمی کرونا از سرعت روند برگزاری دادگاه‌های کیفری کاست و اعدام‌های تعیین‌شده را مختل کرد. در گزارش عفو بین‌الملل آمده است، چهار کشور این منطقه شامل ایران، مصر، عراق و عربستان در صدر فهرست قرار گرفته‌اند و به درخواست گروه‌های حقوق بشری برای توقف اعدام در دوره پاندمی توجه نکرده‌اند. براساس گزارش این گروه حقوقی مستقر در لندن که برای لغو مجازات اعدام فعالیت دارد، گرچه افت موارد در این کشورها مطابق با روند جهانی است که عمدا علت آن اصلاحات حقوقی سعودی‌هاست، این کشورها ۸۸ درصد از کل اعدام‌های گزارش ‌شده جهان را در سال ۲۰۲۰ انجام داده‌اند. هبة مرایف، مدیر خاورمیانه و شمال آفریقا در عفو بین‌الملل میگوید: این آمارها نشان میدهد که این منطقه حقیقتا با مابقی جهان همگام نیست. خاورمیانه به عنوان منطقه‌ای شناخته میشود که پس از برگزاری دادگاه‌های ""عمیقا غیرمنصفانه""، به استفاده از مجازات مرگ متوسل میشود. براساس این گزارش، مصر در سال ۲۰۲۰ بیش از سه برابر زندانیان محکوم به اعدام نسبت به سال قبل اعدام کرد و از عربستان سعودی به عنوان سومین جایگاه جهان پیشی گرفت. با وجود اینکه عراق تعداد افرادی را که در سال گذشته اعدام کرد، به بیش از نصف نسبت به سال ۲۰۱۹ کاهش داد، این امر عمدتا به دلیل بسته شدن دادگاه‌ها به علت پاندمی کرونا بود و دولت آن با انتقادات بین‌المللی بابت اجرای اعدام‌های گسترده روبروست. دادگاه‌های عراق به دنبال شکست داعش در سال ۲۰۱۷ با هزاران بازداشتی مظنون به عضویت در این گروه یا حامیان آن دست و پنجه نرم میکند. در نوامبر گذشته ۲۱ زندانی با اتهامات مرتبط با تروریسم تنها در یک روز اعدام شدند. کاهش ۲۵ درصدی اعدام‌ها در این منطقه به دست عربستان سعودی صورت گرفت که مدتها یکی از پرکارترین در این زمینه بود. دولت سعودی در یک تغییر چشمگیر، اعدام‌های سال گذشته خود را ۸۵ درصد کاهش داد. آمارهای کشور به کشور سالانه در عفو بین‌الملل شامل چین نمی‌شود. همچنین در این گزارش آمار اعدام‌ها در برخی از کشورهای درگیر جنگ مثل سوریه حذف شده است. مصر در سال گذشته ۱۰۷ مورد اعدام انجام داد که افزایش چشمگیری نسبت به ۳۲ مورد سال ۲۰۱۹ نشان می‌دهد. ده‌ها مورد از اعدامی‌ها با اتهامات مرتبط با خشونت سیاسی محکوم شده بودند، به ویژه پس از کودتای نظامی ۲۰۱۳ علیه دولت محمد مرسی، اولین رئیس جمهوری منتخب دموکراتیک مصر. پاییز سال گذشته، اعدام‌ها در مصر پس از ناآرامی در بند اعدام زندان تورا قاهره، جایی که مقامات ادعا کردند چندین زندانی سعی در فرار داشتند، افزایش یافت. گروه‌های حقوق بشری تاکید دارند که محاکمه‌های نظامی علیه غیرنظامیان و شکنجه برای گرفتن اعتراف با گسترش حاکمیت خودکامه عبدالفتاح سیسی، رئیس جمهوری مصر افزایش یافته است. دولت مصر در واکنش به این انتقاد تاکید کرده است که امنیت و ثبات جزو اولویت‌های اول آن است. کشورهایی در خاورمیانه هم که سال‌ها بود مجازات اعدام نداشته‌اند، در سال ۲۰۲۰ دست به کار شدند. سلطان عمان ورق را با اعدام چهار تن برگرداند و قطر برای اولین بار در دو دهه گذشته با اعدام یک کارگر مهاجر نپالی که به اتهام قتل محکوم شده بود، اعدام‌ها را از سر گرفت. انتهای پیام",آسیا،خاورمیانه,۱ اردیبهشت ۱۴۰۰ / ۱۲:۰۹,اعدام,گزارش عفو بین‌الملل از موارد اعدام‌ در ۲۰۲۰
154,به گزارش ایسنا به نقل از سازمان بازرسی کل کشور، دکتر بهنام غفاری فارسانی مدیرکل دفتر امور حقوقی سازمان بازرسی کل کشور بر اثر ابتلا به بیماری کرونا دار فانی را وداع گفت. وی از قضات جوان، سختکوش و برجسته و نمونه کشوری و مولف کتب حقوقی بود که تمام دوران تحصیل خود را در دانشگاه تهران سپری کرد و همچنین سابقه معاونت دادستان عمومی و انقلاب تهران و سرپرست دادسرای اقتصادی و دادسرای ناحیه ۵ تهران را در کارنامه داشت. انتهای پیام,حقوقی و قضایی,۱ اردیبهشت ۱۴۰۰ / ۱۲:۱۱,"سازمان بازرسي كل كشور,کروناویروس",درگذشت مدیرکل دفتر امور حقوقی سازمان بازرسی کل کشور بر اثر کرونا
155,به گزارش ایسنا و به نقل از روابط عومی هشتمین دوره جشنواره ملی «نقش تن‌پوش»، دبیرخانه این جشنواره در نظر دارد، تا همزمان با مرحله رقابتی جشنواره، نشست‌هایی آموزشی‌ را برای علاقه‌مندان و فعالان حوزه مد و لباس کشور برگزار کند. این نشست‌ها با توجه به ملاحظات مربوط به همه‌گیری بیماری کرونا به شکل آنلاین و از طریق صفحه اینستاگرام جشنواره در دسترس مخاطبان قرار خواهد گرفت. این نشست روز چهارشنبه (اول اردیبهشت ماه) با موضوع «۰ تا ۱۰۰ طراحی تا تولید محصول» و با حضور فرامرز فرمانی، استایل‌یست، طراح و مجری لباس برگزار می‌شود. علاقه‌مندان می‌توانند ساعت ۲۱ روز چهارشنبه (اول اردیبهشت ماه) از طریق لایو اینستاگرامی صفحه دبیرخانه جشنواره «نقش تن‌پوش» به آدرس http://instagram.com/department_mode این نشست آموزشی را دنبال کنند. هشتمین جشنواره «نقش تن‌پوش» به همت جهاد دانشگاهی هنر و با همکاری برندهای پوشاک و حمایت کارگروه ساماندهی مد و لباس کشور، دانشگاه‌ها و دانشکده‌های هنری، ستاد فناوری‌های نرم و هویت ساز و اتحادیه‌ها و صنوف پوشک و به دبیری امین مختاری در تیرماه ۱۴۰۰ برگزار خواهد شد. انتهای پیام,فرهنگ عمومی,۱ اردیبهشت ۱۴۰۰ / ۱۲:۱۰,جشنواره نقش تن پوش,آموزش آنلاین روند ۰ تا ۱۰۰ تولید یک لباس
156,سردار محمد پاکپور در گفت وگو با ایسنا، ضمن گرامیداشت یاد و خاطره شهدای خطه گیلان، اظهار کرد: سردار محمدعلی حق بین یکی از فرماندهان متفکر و شجاع سپاه پاسداران بود که در مقاطع مختلف و محیط های مختلف عملیاتی در دفاع از این مرز و بوم نقش های به سزایی داشت. وی با بیان اینکه سردار حق بین هم در دوران دفاع مقدس و هم بعد از آن دوران در کسوت فرماندهی لشکر ۱۶ قدس به ایفای نقش پرداخت، افزود: حقیقا سردار حق بین یکی از فرماندهان پرتلاش، استوار و محکم سپاه بود. فرمانده نیروی زمینی سپاه پاسداران، استواری و صلابت سردار حق بین در مقابل دشمن را مثال زدنی دانست و تصریح کرد: ایشان حتی لحظه ای به هدفش شک نکرد و قدمی به عقب ننشست و لذا یکی از فرماندهان تاثیرگذار نیروهای مسلح جمهوری اسلامی در جبهه ها بود. پاکپور، با اشاره به دلاوری های لشکر ۱۶ قدس در دهه ۹۰ به ویژه در منطقه شمال غرب کشور، خاطرنشان کرد: سردار حق بین به عنوان فرمانده لشکر عملیاتی قدس نقش مهم و اثرگذاری در پاکسازی مرز از عناصر ضد انقلاب و ایادی استکبار که مناطق پیرامونی ما را اشغال کرده بودند، داشت و امنیت را به شمال غرب باز گرداند. وی نقش اساسی لشکر ۱۶ قدس در جبهه های دفاع از حرم را بی بدیل دانست و یادآور شد: آزادسازی مناطقی از سوریه به ویژه شهرهای نبل و الزهرا از مهمترین اقدامات جبهه مقاومت بود که با مدیریت سردار حق بین انجام شد. انتهای پیام,گیلان,۱ اردیبهشت ۱۴۰۰ / ۱۲:۱۱,"استانی-اجتماعی,سردار حق بین,شهادت,سردار محمد پاکپور",سردار حق بین در مقابل دشمن قدمی عقب ننشست
157,"به گزارش ایسنا، به نقل از القدس العربی، نیروهای ضد شورش روز شنبه وارد ساختمان ۱۳ زندان جو شده و با خشونت دست کم به ۳۵ زندانی به دلیل اعتراضاتشان نسبت به اوضاع نامناسب زندان، حمله کردند. موسسه حقوق و دموکراسی بحرین اعلام کرد، این حمله بعد از آن صورت گرفت که زندانیان دو سلول سه و هشت از بخش ۲ این ساختمان، تحصنی را در راهروهای زندان آغاز کرده و با برگشت به سلول‌های خود مخالفت کردند. این زندانیان علاوه بر اینکه مورد ضرب و جرح قرار گرفتند، چندین بار با صورت به زمین انداخته شدند. یکی از زندانیان به نام ""سید علوی الوادعی"" بعد از آنکه زخم عمیقی در سرش برداشت و به شدت دچار خونریزی شد، از هوش رفت. یک زندانی دیگر به نام سعید عبد الامام نیز از سوی پلیس به مکانی دیگر انتقال داده شد. این موسسه اعلام کرد که وضعیت کنونی آن افراد و مکانشان در حال حاضر نامعلوم است و اعضای خانواده‌شان نتوانسته‌اند با آنها تماس برقرار کنند و مسئولان زندان نیز نمی‌پذیرند که هیچ گونه اطلاعاتی از آنها یا مکان‌های حضورشان ارائه دهند. سازمان ""آمریکایی‌ها به خاطر دموکراسی و حقوق بشر در بحرین"" در گزارشی بعد از زمان کوتاهی از این حمله اعلام کرد که وزارت کشور بحرین بیانیه‌ای را صادر و در آن اعلام کرد که تدابیر امنیتی و حقوقی علیه زندانیان اتخاذ شد، آنها دست به آشوب و خشونت علیه نیروهای پلیس زده بودند. در ۱۸ آوریل موسسه ملی حقوق بشر که نهاد نظارتی نیمه دولتی است، تمامی ادعاها مبنی بر بدرفتاری با زندانیان را رد و اعلام کرد، آنچه که درمورد ضرب و شتم زندانیان و انتقال آنها به مکانی نامعلوم مطرح شده، درست نیست. بیش از ۱۲ فرد از خانواده‌های زندانیان سیاسی که برخی از آنها در این حمله آسیب دیده بودند، به این زندان آمدند تا از مکان نزدیکان محبوس خود اطلاع یابند. با وجود اینکه به آنها قول داده شد طی دو روز می‌توانند با اعضای خانواده‌شان تماس بگیرند، اما آنها اعلام کردند که هنوز به خانواده‌هایشان اجازه انجام تماس‌های تلفنی داده نشده است. زندانیان در نتیجه شرایط بد زندان و اتخاذ اقدامات تنبیهی در حق آنها در ساختمان‌های ۱۲،۱۳ و ۱۴ از جمله حبس ۲۴ ساعته در سلول‌هایشان و توقف تماس‌های تلفنی اعتراض کردند. این ساختمان‌های اختصاص یافته برای زندانیان سیاسی بسیار دارای ازدحام است و ۷۲۳ زندانی در آنها محبوس هستند؛ در حالی که ظرفیت این زندان‌ها بیشتر از ۵۷۶ و ۱۹۲ زندانی برای هر ساختمان نیست. بعد از فوت عباس مال الله، زندانی سیاسی در آوریل ۲۰۲۱ اعتراضات شدیدتر شد و در این میان برخی گفته‌ها حاکی از بی توجهی پزشکی مسئولان زندان در حق وی بوده است. در حالی که وزارت کشور بحرین رسماً فقط سه مورد از ابتلای کرونا را در داخل زندان جو تایید کرد، اما بیماری کرونا سریعاً در چند ساختمان زندان از اواخر ماه مارس شیوع یافت. یک زندانی در ۱۸ آوریل به موسسه BIRD اعلام کرد که دست کم ۱۳۰ زندانی از این ویروس بهبودی یافته‌اند. شیوع این ویروس اعتراضات گسترده‌ای را در تمامی کشور به دنبال داشت و از تظاهرات در ۲۸ شهر و روستا خبر داده شد. در واکنش به این امر، بحرین ده‌ها تن را به دلیل نقض محدودیت‌های کرونایی اعمال شده دستگیر کرد و اعضای خانواده‌های زندانیان سیاسی برجسته را نیز بازداشت کرده و اتهام‌هایی را علیه آنها مطرح ساخت. حسین عبدالله، مدیر اجرایی سازمان ""آمریکایی‌ها به خاطر دموکراسی و حقوق بشر در بحرین"" اعلام کرد: بعد از امیدهایی که نسبت به این ایجاد شده بود که دولت جو بایدن، رئیس جمهوری آمریکا انگیزه‌های سلطه گرایانه بحرین را کنترل کند اما ناامیدی روزافزونی وجود دارد چراکه نظام سرکوب‌گری‌ها را تشدید کرده است. همپیمانان غربی بحرین باید این حمله بزدلانه به زندانیان سیاسی را بدون هیچ قید و شرطی محکوم کنند. سید احمد الوداعی، مدیر موسسه حقوق و دموکراسی بحرین (BIRD) اعلام کرد که این حمله وحشیانه و هماهنگ شده به زندانیان سیاسی بزرگ‌ترین حمله از مارس ۲۰۱۵ بوده و مشخص است که این حمله در پی خشم روز افزون مردمی نسبت به شکست مسئولان در کنترل شیوع کرونا در زندان‌های بحرین است. خانواده‌های افراد آسیب دیده در پی این حمله نسبت به سرنوشت فرزندانشان احساس نگرانی می‌کنند، بحرین باید سریعاً مکان حضور آنها را مشخص کند و به خانواده‌هایشان اجازه تماس با آنها را بدهد. انتهای پیام",آسیا،خاورمیانه,۱ اردیبهشت ۱۴۰۰ / ۱۲:۱۲,بحرين ,گزارش سازمان‌های حقوقی درباره شرایط نامعلوم زندانیان سیاسی در بحرین
158,به گزارش ایسنا، بنابراعلام روابط عمومی بانک رفاه کارگران ، علی اصغر بیات رئیس کانون عالی بازنشستگان سازمان تامین اجتماعی در دیدار و گفت و گو با مدیر عامل این بانک، با اهدای لوح تقدیر به اسماعیل لله گانی ، خرسندی و رضایتمندی بازنشستگان و مستمری بگیران سازمان تامین اجتماعی از خدمات و تسهیلات بانک رفاه کارگران را ناشی از مدیریت موثر و زحمات بی شائبه مدیر عامل و کارکنان آن توصیف و از این مهم، قدردانی کرد. پرداخت تسهیلات غیرحضوری با هدف قطع زنجیره انتقال ویروس کرونا و لزوم حفظ سلامتی این قشر، افزایش مبلغ تسهیلات قرض الحسنه به این گروه از مشتریان و پرداخت به موقع عیدی و مابه التفاوت همسان سازی حقوق بازنشستگان معزز در آخرین روزهای سال گذشته از جمله مهم ترین خدمات بانک رفاه کارگران به قشر بازنشسته کشور در راستای تسهیل ارائه خدمات و افزایش میزان رضایتمندی آن ها از خدمات بانک بود. انتهای رپرتاژ آگهی,خبر بازار,۱ اردیبهشت ۱۴۰۰ / ۱۲:۱۲,"بانک رفاه کارگران,کانون عالی بازنشستگان تامین اجتماعی,مدیرعامل بانک رفاه کارگران",قدردانی کانون عالی بازنشستگان سازمان تامین اجتماعی از مدیر عامل بانک رفاه کارگران
159,به گزارش ایسنا، سردار یعقوب سلیمانی، معاون فرهنگی و آموزشی بنیاد شهید و امور ایثارگران در نشست ستاد مرکزی شاهد و ایثارگر وزارت آموزش و پرورش که با حضور معاون فرهنگی و پرورشی و رییس ستاد مرکزی شاهد وزارت آموزش و پرورش، مدیرکل آموزش بنیاد شهید و امور ایثارگران و سایر معاونان و مدیران کل وزارت آموزش و پرورش برگزار شد، به موضوع مهم پیگیری امور تحصیلی دانش‌آموزان شاهد و ایثارگری که نیاز به حمایت علمی بیشتری نسبت به سایرین دارند اشاره کرد و خواستار برگزاری کلاس‌های فوق برنامه برای رشد و ارتقای علمی آنان شد. معاون فرهنگی و آموزشی بنیاد شهید و امور ایثارگران با تأکید بر اهمیت نقش آموزش و مهارت‌آموزی، گفت: فرآیند آموزش بدون مهارت‌آموزی کامل نیست و متولیان امور آموزشی باید در این خصوص برنامه‌ریزی مبتنی بر تجارب و نظریه متخصصان انجام دهند، تا دانش‌آموزان بتوانند در آینده نظام اسلامی ایفای نقش کنند. در ادامه نشست علیرضا کاظمی، معاون فرهنگی و آموزشی وزارت آموزش و پرورش هم به موضوع مهارت‌آموزی برای دانش‌آموزان شاهد و ایثارگر پرداخت و گفت: با عنایت به توصیه‌های موکد مقام معظم رهبری (مدظله العالی) درخصوص گسترش مراکز فنی و حرفه‌ای در کشور و همچنین علاقه‌مندی جمع کثیری از دانش‌آموزان شاهد و ایثارگر به رشته‌های تحصیلی فنی و حرفه‌ای، پیشنهاد شده کارگروهی جهت پیگیری این موضوع تشکیل شود. در این نشست در خصوص شیوه‌نامه ثبت‌نام مدارس شاهد در سال ۱۴۰۰ و اصلاح بعضی از موارد آن و همچنین مهارت‌آموزی برای دانش‌آموزان شاهد و ایثارگر در دوره متوسطه دوم بحث و بررسی و مقرر شد کارگروهی به همین منظور جهت تعیین استانداردها و راهکارها تشکیل شود تا طبق اولویت‌بندی اقدامات لازم انجام شود. انتهای پیام,فرهنگ حماسه,۱ اردیبهشت ۱۴۰۰ / ۱۲:۱۲,"بنیاد شهید,آموزش و پرورش",نشست ستاد مرکزی شاهد و ایثارگر وزارت آموزش و پرورش برگزار شد
160,به گزارش باشگاه دانشجویان ایسنا، علوم داده حوزه ای بسیار گسترده و میان رشته‌ای است که از بخش های مختلفی مانند آمار و ریاضی،هوش مصنوعی و یادگیری ماشین، و مهندسی نرم‌افزار و برنامه‌نویسی بهره می‌برد. هدف علوم داده، استفاده از روشهای آماری و الگوریتم‌های یادگیری ماشین جهت پردازش داده های گوناگون و معمولا غیرساختاریافته، مانند نوشته، صدا، عکس یا فیلم، در حجم های بسیار زیاد است تا بتوان از آن اطلاعات مفیدی استخراج کرد. علم داده، مطالعه محلی که داده‌ها از آن می‌آیند، نشانگر چه چیزی هستند و چگونگی مبدل ساختن آن‌ها به منبعی ارزشمند برای کسب‌وکار و استراتژی‌های فناوری اطلاعات سازمان است. کاوش حجم بالایی از داده‌های ساختار یافته و ساختار نیافته به‌منظور شناسایی الگوهایی انجام می‌شود که می‌توانند به سازمان‌ها جهت صرفه‌جویی در هزینه‌ها، افزایش کارایی، شناسایی فرصت‌های جدید در بازار و افزایش مزایای رقابتی کمک کنند. مزیت اصلی علم داده، توانمندسازی و تسهیل تصمیم‌گیری است. سازمان‌هایی که بر علم داده سرمایه‌گذاری می‌کنند، می‌توانند از شواهد قابل سنجش و مبتنی بر داده برای تصمیم‌سازی در کسب‌وکار خود استفاده کنند. تصمیم‌های داده‌محور می‌تواند منجر به افزایش سود و بهبود بهره‌وری عملیاتی، کارایی کسب‌وکار و جریان‌های کاری بشود. در سازمان‌هایی که با ارباب رجوع سر و کار دارند، علم داده به شناسایی و جلب مخاطبان هدف کمک می‌کند. این دانش همچنین می‌تواند به سازمان‌ها در استخدام نیروهایشان کمک کند. علم داده با پردازش داخلی کاربردها و آزمون‌های احراز صلاحیت داده‌محور، می‌تواند به واحد منابع انسانی سازمان‌ها در انجام انتخاب‌های صحیح‌تر و سریع‌تر در طول فرآیند استخدام کمک کند. این برنامه با ارائه شهرزاد خلیفه ـ دانشجوی کارشناسی ارشد ریاضی کاربردی گرایش علوم داده، دانشگاه خواجه نصیر، روز پنجشنبه دوم اردیبهشت ساعت ۱۷، به صورت مجازی برگزار می شود. علاقه‌مندان می توانند جهت شرکت در این برنامه به لینک http://skyroom.online/ch/moghimi/anjomanriyazi۱ مراجعه کنند. انتهای پیام,انجمن های علمی,۱ اردیبهشت ۱۴۰۰ / ۱۲:۱۳,"باشگاه دانشجویان ایسنا,انجمن‌های علمی ریاضی دانشگاه‌های خواجه نصیرالدین طوسی و خوارزمی,گرایش علوم داده",معرفی «علوم داده» در سلسله همایش‌های جهت
161,سرهنگ علیرضا قدمی در گفت‌وگو با ایسنا از برگشت دادن و اعمال جریمه ۸۳۰۰ دستگاه خودرو از مبادی ورودی مازندران خبر داد. وی افزود: جریمه ورود به شهرهای قرمز یک میلیون تومان و جریمه ورود به شهرهای نارنجی ۵۰۰ هزار تومان برای خودروهای متخلف در نظر گرفته شده است. رئیس پلیس راه استان مازندران افزود: در محور هراز و کندوان سخت‌گیری‌های برای جلوگیری از ورود پلاک خودروهای غیر بومی به صورت جدی انجام می‌شود و در محور سوادکوه نیز نیروهای راهنمایی و رانندگی و انتظامی مستقر هستند. قدمی در پاسخ به اینکه چرا با وجود محدودیت‌ها کرونایی پلاک‌های غیر بومی در سطح استان دیده می‌شود، خاطرنشان کرد: پلاک های غیر بومی که مجوز داشته باشند وارد استان می‌شوند و منعی برای تردد آنها وجود ندارد. وی افزود: از سوی دیگر برخی افراد که بومی مازندران هستند اما در تهران یا استان های دیگر مشغول به کار بوده و پلاک خودرو ی آنها متعلق به آن استان است پایان هفته ها به منزل خود بر می گردند. رئیس پلیس راه مازندران ادامه داد: توصیه پلیس این است که کمترین تردد جاده‌ای صورت بگیرد و پرهیز از تردد غیر ضروری همچنان مورد تاکید است. قدمی گفت: در حال حاضر تمامی محورهای مواصلاتی باز و تردد جریان دارد و محدودیت های کرونایی نیز در راه های مواصلاتی اعمال می شود. انتهای پیام,مازندران,۱ اردیبهشت ۱۴۰۰ / ۱۲:۱۳,"استانی-اجتماعی,تردد خودرو,همه_باهم_علیه_کرونا,کروناویروس",ماجرای تردد آزادانه پلاک‌های غیربومی در مازندران چیست؟
162,سپیده مشایخی در گفت‌وگو با ایسنا اظهار کرد: هیجانات عامل اتصال آدم‌ها به یکدیگر است و ما از طریق بیان و ابراز احساساتمان به یکدیگر وصل می‌شویم. اگر ما این هیجانات را به روش نادرستی ابراز کنیم، راه‌های ارتباطی‌مان با اطرافیان خدشه دار می‌شود و برعکس، ابراز هیجانات به صورت صحیح به عنوان یک رفتار کارآمد منجر به ارتقای سلامت و بقای روابط ما خواهد شد. وی افزود: بیان کردن و به اشتراک گذاشتن احساسات مثبت مانند عشق، قدردانی، سپاسگزاری، لذت و... باعث تحکیم روابط و ایجاد پیوندهای محبت‌آمیز بین افراد می‌شود. مشایخی با بیان اینکه استرس و اضطراب بخشی جدا نشدنی از زندگی همه ماست و باعث می‌شود که احساس غمگینی، ترس و عصبانیت در ما ایجاد شود، گفت: با این اوصاف، تقریبا بین هر دو نفری که به طور منظم با همدیگر تعامل دارند، ممکن است اختلافاتی ایجاد شود که یکی از دلایل این اختلافات می‌تواند بروز افراطی و نادرست هیجانات یا عدم بروز درست و به موقع هیجانات باشد. وی افزود: به اشتراک گذاشتن هیجانات به روشی صحیح، شما را قادر می‌سازد تا در مورد موقعیت سخت و دشواری که برایتان پیش آمده، صحبت کنید و به این ترتیب می‌توانید بفهمید که این مشکل چگونه رخ داده و برای رفع آن بایستی چه کاری انجام دهید. استفاده از راهکارهای حل مسئله باعث می‌شود که هیجانات منفی ایجاد شده در روابط تعدیل شود. در غیر این صورت، مشکل پیش‌آمده برایمان ممکن است طولانی شده یا حتی بدتر شود، هیجانات تشدید شوند و رنجی که در رابطه می‌بریم نیز بیشتر گردد. مشایخی با بیان پرسشی مبنی بر اینکه معمولا وقتی می‌خواهید احساستان در مورد یک موقعیت، یا کاری که فرد مقابل انجام داده و باعث رنجش شما شده است را بیان کنید، چطور آن را به زبان می‌آورید؟ گفت: خیلی از افراد به جای اینکه هیجان و آن احساسی که تجربه کردند را  بیان کنند، افکارشان را مطرح می‌سازند. افکار با هیجان فرق دارد. اولین قدم در مسیر ابراز هیجانات، شناخت آن است. اگر در شناسایی هیجانات خود مشکل دارید پیشنهاد می‌کنم کتاب هوش هیجانی اثر براندن کوپر را مطالعه کنید. وی افزود: ما نیاز داریم که افکارمان را به اشتراک بگذاریم، اما افکار اطلاعات را منتقل می‌کنند، نه آنچه که شما در درون خود احساس کرده‌اید. یک راهکار خیلی مناسب این است که ابتدا از خودتان بپرسید که در آن لحظه چه فکری از سرم گذشت؟ زمانی که این فکر از سر من گذشت چه احساس و هیجانی پیدا کردم؟ هنگامی که به این دو سوال پاسخ دهید، آن زمان می‌توانید آنها را برای طرف مقابلتان نیز توضیح دهید. این کارشناس ارشد روانشناسی بالینی گفت: بیان هر کدام از افکار و هیجانات به تنهایی کمک‌کننده نیست، اما زمانی که به طور منظم این دو سوال را از خود بپرسید باعث می‌شود که ذهن‌تان نظم بیشتری بگیرد و آنچه که واقعا احساس کرده‌اید را به شیوه‌ای سازنده‌تر بیان کنید. وی گفت: یکی از اشتباهات بزرگی که افراد در بیان احساسات خود مرتکب می‌شوند، این است که افراد به هنگام تجربه‌ احساسات منفی نظیر خشم، ناراحتی و... معمولا احساس و هیجان خود را به این شکل بیان می‌کنند که تو باعث شدی که من فلان احساس را داشته باشم. خیلی از افراد از این موضوع آگاه نیستند که وقتی مسئولیت احساسی که درون خود تجربه کردند را به گردن طرف مقابل می‌اندازند، به شروع یک بحث بی‌هدف دامن می‌زنند؛ چون چنین کاری باعث ایجاد هیجانات منفی، از جمله احساس گناه، خشم، ناراحتی و... در فرد مقابل می‌شود و در نتیجه نمی‌توان انتظار داشت که مکالمه مسیر درستی را طی کند. پیشنهاد من این است که به جای شروع با این جمله که‌ تو باعث شدی من فلان احساس را داشته باشم، این جمله را جایگزین کنید که من احساس می کنم... . وقتی این جمله را به کار ببرید دیگر کسی را مقصر نمی‌دانید و این شما هستید که بر اثر اتفاقات پیش آمده، آن هیجانات و احساسات منفی را تجربه کرده‌اید. این کارشناس ارشد روانشناسی بالینی گفت: ممکن است احساس شما هزاران دلیل دیگر نیز داشته باشد؛ مثلا به علت خستگی زیاد در آن لحظه یا درگیری با همکارتان در محیط کاری و... باشد. زمانی که شما مسئولیت احساسات خود را می‌پذیرید در نتیجه احساس گناه و سرزنش و خشم را به طرف مقابل تزریق نمی‌کنید و در این شرایط می‌توانید با همدیگر به دنبال راه‌حلی برای رفع مشکل‌تان بگردید. وی افزد: به بیانی ساده‌تر، زمانی که من می‌گویم تو باعث شدی، در واقع شمشیر را از رو بسته‌ام و همه گلوله‌ها نیز به سمت طرف مقابل است؛ یعنی آن فردی که همواره مورد ظلم قرار می‌گیرد من هستم و هیچ اتهامی به من وارد نیست و آن فردی که بایستی مسئله را حل کند طرف مقابله است. طرف مقابل من باید حال من را خوب کند و در عین حال مشکل را نیز حل کند. در این حالت فرد خود را در موضع قربانی قرار می‌دهد؛ زیرا ساده‌ترین راه است و قرار نیست مسئولیتی را به عهده بگیرید. مشایخی با بیان اینکه راهکارهای عملی به هنگام تجربه احساسات منفی بدین صورت است، گفت: به هنگام تجربه احساسات منفی لحظه‌ای توقف کنید و دو سوال کلیدی که بالاتر توضیح دادم را از خودتان بپرسید تا بتوانید ارتباط بهتری با آنچه درون شما گذشته است، برقرار کنید. به یاد داشته باشید همواره خشم و پرخاشگری، حالت دفاعی را در طرف مقابل‌تان ایجاد می‌کند. در واقع صدای خشمگین و داد و جنجال، به معنی دعوت فرد مقابل به یک دعوای اساسی است. اگر احساس خشم و عصبانیت می‌کنید، قبل از بروز آن به خود و طرف مقابل یک فرصت کوتاه بدهید؛ زیرا در این حالت توانایی تنظیم هیجان و خودکنترلی در شما تقویت می‌شود. دقت کنید که به جای به‌کارگیری جمله‌ی «تو باعث شدی فلان طور شود»، از جمله‌ «من احساس می‌کنم که... استفاده کنید». وی افزود: در مورد منبع هیجانتان بیشتر توضیح دهید، اینکه چرا چنین حسی به شما دست داده است؛ به طور مثال می‌توانید بگویید «نگرانی من این است که... » یا «من به این خاطر چنین حسی کردم که...» . این کار باعث افزایش درک متقابل بین شما می‌شود و طرف مقابل بهتر می‌فهمد که چرا چنین احساسی به شما دست داده است. مشایخی با بیان اینکه اغلب اوقات هر دو طرف به یک اندازه در ایجاد یک مشکل نقش دارند، گفت: اگر قصد دارید روی نقش طرف مقابل در احساسی که تجربه کرده‌اید، تأکید کنید، بهتر است به جای اینکه بگویید تو باعث شدی من فلان احساس را تجربه کنم، صحبت خود را اینگونه آغاز کنید که «وقتی که تو فلان کار را انجام دادی، من احساس کردم که...» . وی تاکید کرد: به طورکلی، نحوه بیان احساسات، تفاوت زیادی در شنیدن نوع احساسات شما از طرف فرد مقابل دارد. در عین حال، شخصی که احساسات خود را با او در میان می‌گذارید، نقش اصلی در کارآمد بودن یا کارآمد نبودن بحث خواهد داشت. انتهای پیام,خراسان رضوی,۱ اردیبهشت ۱۴۰۰ / ۱۲:۱۳,"استانی-اجتماعی,احساسات منفی,روانشناسي",چگونه احساسات منفی خود را بروز دهیم؟
163,محمد اهلی با بیان این مطلب اظهار کرد: در سال 98 میزان 34 هکتار زمین صنعتی به متقاضیان واگذار شده بود که این آمار با افزایش نزدیک به دو برابری در سال گذشته به 67 هکتار افزایش پیدا کرد. اهلی ادامه داد: با این میزان واگذاری ها در سال گذشته، میزان کل قراردادهای این شرکت با سرمایه گذاران به بیش از 1470 قرارداد واگذاری زمین افزایش پیدا کرد. وی گفت: از میان 20 شهرک و ناحیه صنعتی استان، در 15 شهرک و ناحیه صنعتی امکان واگذاری وجود دارد و عملیات آماده سازی در 2 ناحیه صنعتی دیگر نیز آغاز شده است. مدیرعامل شرکت شهرک های صنعتی استان اردبیل سهم شهرک صنعتی اردبیل(2) و نواحی صنعتی پارس آباد، مشگین شهر و نیر را در میزان واگذاری های سال 99 قابل توجه دانست که این واگذاری ها در سایه اعطای مشوقات به سرمایه گذاران بوده است. اهلی این افزایش واگذاری ها را نشانگر افزایش میل به سرمایه گذاری در شهرک های صنعتی استان برشمرد که نوید بخش شکوفایی صنعت و افزایش اشتغال استان خواهد بود. وی بیان کرد: تلاش می شود تا با تامین زیرساخت ها در شهرک های صنعتی، میزان سرمایه گذاری ها در استان افزایش یابد هرچند ممکن است کاستی هایی نیز در این راه وجود داشته باشد. انتهای پیام,اردبیل,۱ اردیبهشت ۱۴۰۰ / ۱۱:۲۱,"شهرك صنعتي,استانی-اقتصادی,واحد تولیدی",افزایش دو برابری سرمایه گذاران در شهرک های صنعتی اردبیل
164,منصور ستوده چهارشنبه یکم اردیبهشت ماه در جلسه بررسی مشکلات آب در حوزه های مختلف شهرستان ملایر و در راستای تحقق شعار سال و رفع موانع تولید، به طراحی ۳۸ کیلومتر خط انتقال آب از سد کلان به شهر ملایر اشاره و اظهار کرد: ۳۵ کیلومتر از این خط انتقال از سد کلان تا مخزن مجاور سپاه تکمیل شده و دو پیمانکار ساخت شیرآلات و اجرا برای تکمیل سه کیلومتر خط انتقال باقیمانده از مخزن مجاور سپاه تا مخزن پیرویلان، مشغول کار هستند. وی از تکمیل ۱.۲ کیلومتر از این سه کیلومتر خط انتقال باقیمانده توسط دو شرکت ذوب ریزان و آب بندان هگمتانه خبر داد و افزود: با تکمیل این خط انتقال و شستشوی لوله ها، تا پایان شهریورماه فاز دوم طرح آبرسانی از سد کلان به شهر ملایر نیز به بهره برداری خواهد رسید. ستوده به وارد مدار شدن ۵۰ تا ۱۰۰ لیتر آب به مخزن مجاور سپاه طی هفته گذشته اشاره و خاطرنشان کرد: پس از وارد مدار شدن فاز نخست آبرسانی، به علت وجود گل و لای در لوله های خط انتقال، کدورت و گل آلودگی در آب شرب برخی نقاط شهر مشاهده شد که بلافاصله آب قطع و از طریق لوله‌های خط انتقال خارج شد. وی با بیان اینکه آب خروجی از تصفیه خانه سد از کیفیت بالا، استانداردها و پارمترهای لازم برخوردار است، گفت: در حال حاضر با انتخاب پیمانکار، شستشو و ضدعفونی لوله های انتقال در حال انجام است و ظرف دو هفته آینده مشکل برطرف شده و آب با کیفیت و سالم در اختیار مردم قرار می گیرد. مدیرعامل شرکت آب منطقه‌ای استان همدان افزود: ۱۸ کیلومتر از ۲۶ کیلومتر خط برق رسانی تکمیل شده و ۶ کیلومتر باقیمانده قرار است توسط شرکت برق به صورت پایداری شبکه و دو مداره کردن آن انجام شود ضمن اینکه در حال حاضر برق این شش کیلومتر تأمین است و مشکلی در تأمین برق رسانی تصفیه خانه نداریم. وی به افتتاح تصفیه خانه پایین دست سد کلان در اسفندماه سال گذشته اشاره و بیان کرد: این تصفیه خانه با هزینه ۴۵ میلیارد ریال توسط بخش خصوصی و به روش BOT تکمیل شد که به طور متوسط ۳۸۰ لیتر در ثانیه آب را می‌تواند برای شهر ملایر تصفیه و تأمین کند. ستوده همچنین مطرح کرد: صدور مجوز برای تأمین برق ایستگاه های پمپاژ ثانویه چاه های عمومی شهرستان منع قانونی دارد اما می توانیم صدور مجوز برای این چاه ها را به صورت استثناء از وزارت نیرو و با حمایت نماینده ملایر درخواست کنیم. فرماندار ویژه ملایر نیز اظهار کرد: با توجه به افتتاح تصفیه خانه آب شرب ملایر در اسفندماه سال گذشته و ضرورت وارد مدار شدن آب تصفیه شده سد کلان و تأمین ۳۸۰ لیتر در ثانیه آب شهرستان، ۳ کیلومتر خط انتقال آب از مخزن مجاور سپاه تا مخزن پیرویلان باید تکمیل شود. قدرت‌الله ولدی به ضرورت بررسی سهمیه حق آبه سال ۹۸ و ۹۹ شهرستان که هر ساله توسط وزارت نیرو به استان اعلام می شود، اشاره و تصریح کرد: افزایش حق آبه شهرستان از ۲۴۲ هزار مترمکعب در سال ۹۸ به ۶۰۰ هزار متر، تخصیص آب به شهرک های گلخانه ای به ویژه شهرک گلخانه ای پیمان دشت، صدور مجوز برای تأمین برق ایستگاه های پمپاژ ثانویه چاه های عمومی و نیز حل مشکلات چاه های آب روستاهای توتل، توچغاز، بوربور و حاجی آباد از دیگر مطالبات مهم مردم و تولید کنندگان شهرستان است. به گزارش ایسنا، در پایان مقرر شد مشکل آب روستاهای توچغاز، بوربور، توتل و حاجی آباد نیز با کمک کارشناسان شرکت آب منطقه ای طی دو هفته آینده مرتفع شود. انتهای پیام,همدان,۱ اردیبهشت ۱۴۰۰ / ۱۱:۲۱,"استانی-شهرستانها,شرکت آب منطقه ای همدان,سدکلان ملایر,آبرساني,آب شرب,تصفيه‌خانه",فاز نخست آبرسانی از سد کلان به ملایر تا ۲ هفته آینده وارد مدار می‌شود
165,اسماعیل حیدری آزاد در جمع خبرنگاران از کشف و ضبط محموله مواد مخدر خبر داد و اظهار کرد: با اقدامات پیچیده و رصد اطلاعاتی اداره کل اطلاعات استان گیلان مبنی بر ورود محموله هروئین به گیلان جهت خروج از مرز آستارا به مقصد لهستان، از این کار ممانعت شد. وی سربازان گمنام امام زمان(عج) در یک اقدام عملیاتی موفق شدند در یک کانتر ترانزیتی محموله کشمش به مقصد کشور لهستان که در حال خروج از مرز آستارا بوده، مقدار ۱۳۳ کیلوگرم هروئین با لفاف را کشف کنند. دبیر شورای هماهنگی مبارزه با مواد مخدر گیلان با بیان اینکه در این راستا یک دستگاه تریلر رنو توقیف و یک نفر راننده دستگیر شد، خاطرنشان کرد: بر خود وظیفه می دانیم از زحمات سربازان پر تلاش امام زمان(عج) در اداره کل اطلاعات استان گیلان تقدیر و تشکر کنیم. انتهای پیام,گیلان,۱ اردیبهشت ۱۴۰۰ / ۱۱:۲۱,"استانی-اجتماعی,هروئين ,مواد مخدر",کشف ۱۳۳ کیلوگرم هروئین در مرز آستارا
166,به گزارش ایسنا، روزنامه جام جم نوشت: «چند روزی بود که اهالی یکی از محله‌های شرق تهران متوجه غیبت مرموز مرد همسایه ۷۰‌ ساله‌شان شدند که در خانه ویلایی تنها زندگی می‌کرد. او گدای معروف محله بود و به گدای میلیاردر شهرت داشت. گمان بردند شاید او برای گدایی به شهر دیگری رفته اما استشمام بوی نامطبوع از خانه‌اش باعث شک آنها شد. اهالی سرانجام صبح دوشنبه سی‌ام فروردین امسال موضوع را به پلیس اطلاع دادند که در ادامه ماموان کلانتری تهرانپارس وارد آنجا شده و با شکستن قفل در، وارد خانه ویلایی شدند. چند بار او را صدا زدند که پاسخی نشنیدند. رد بوی نامطبوع را گرفتند که به زیرزمین رسیدند و با جسد پیرمرد که دست و پاهایش با نخ بسته شده و آثار خفگی روی گردنش بود، روبه‌رو شدند. شواهد نشان می‌داد، ۱۰‌ روز از مرگش می‌گذرد. در ادامه وارد طبقه اول خانه ویلایی شدند، وسایل خانه به‌ هم ریخته  و قفل کمدها شکسته بود. به نظر می‌رسید پول، دلار و اموالی که در آنجا بوده سرقت شده است. همچنین در کنج کمد نیز دفترچه بانکی و چند فیش واریز و برداشت بانکی مقتول را کشف کردند که بررسی دفترچه نشان داد، سال‌ها به آن حساب پول واریز شده و مبلغ ۲۲۰ میلیون تومان موجودی فعلی آن است. آثار ورود به زور در خانه دیده نمی‌شد و به احتمال زیاد قاتل با قربانی خود آشنایی داشت. تحقیقات محلی نشان داد که مقتول حدود ۲۰‌ سال به تنهایی در این خانه ویلایی ساکن بوده و گاهی خواهر و برادرش را می‌دیدند که به دیدنش می‌آمدند. صبح‌ها با لباس‌های کهنه و پاره از خانه بیرون می‌رفته و شب بازمی‌گشته است. پول زیادی در خانه و در کمدش نگهداری می‌کرده و با همسایه‌ها ارتباطی نداشت. با دستور بازپرس شعبه چهارم دادسرای جنایی تهران، جسد به پزشکی قانونی منتقل شد و ماموران تحقیقات در این باره را آغاز کردند تا از این جنایت رازگشایی کنند.» انتهای پیام,رسانه دیگر,۱ اردیبهشت ۱۴۰۰ / ۱۱:۲۱,حوادث,قتل گدای میلیاردر
167,"به گزارش ایسنا،متن پیام بدین شرح است: بسم‌الله الرحمن الرحیم انا لله و انا الیه راجعون سردار سرتیپ محمدعلی حق‌بین از فرماندهان و جانبازان سرافراز هشت سال دفاع مقدس دعوت حق را لبیک گفت و به همرزمان شهیدش پیوست. رزم بی‌امان و مجاهدت‌های فداکارانه این جانباز سربلند و سردار گران‌قدر در طول هشت سال دفاع مقدس در جبهه‌های مختلف نبرد حق علیه باطل در لشکرهای پرافتخار و پرآوازه ۲۵ کربلا و ۱۶ قدس گیلان، برای همیشه ماندگار و در زمره باقیات‌الصالحات آن سردار گران‌قدر ثبت و ضبط است. این مجاهد راه خدا، پس از دفاع مقدس نیز در مسئولیت‌های مختلف از جمله فرماندهی لشکر ۱۶ قدس گیلان و فرماندهی قرارگاه مرکزی امام حسین (ع) نیروی زمینی سپاه پاسداران ایفای نقش کرد و تلاش‌های ماندگاری از خود بجای گذشت. ایشان در لبیک به ندای فرمانده معظم کل قوا حضرت امام خامنه‌ای در روایت فتوحات رزمندگان اسلام نیز کوشا و پیشقدم بود و در نشر و انتقال ارزش‌های ماندگار دفاع مقدس به نسل آینده جدیت و اهتمام فراوانی داشت و اکنون بخشی از خاطرات وی، در قالب کتاب ""گیل مانا"" توسط مرکز اسناد و تحقیقات دفاع مقدس، منتشر شده است. مرکز اسناد و تحقیقات دفاع مقدس با تسلیت به محضر فرمانده معظم کل قوا، خانواده محترم، فرماندهان و همرزمانش در سپاه پاسداران و مردم شریف استان‌های گیلان و مازندران، از درگاه خداوند متعال برای آن عزیز سفر کرده رحمت و غفران الهی و برای بازماندگانش صبر جمیل و اجر جزیل مسئلت می‌نماید. مرکز اسناد و تحقیقات دفاع مقدس سپاه. انتهای پیام",فرهنگ حماسه,۱ اردیبهشت ۱۴۰۰ / ۱۱:۲۲,"دفاع مقدس,سردار حق بین",پیام تسلیت مرکز اسناد و تحقیقات دفاع مقدس در پی درگذشت سردار حق‌بین
168,به گزارش ایسنا، بهای معاملات نفت برنت برای تحویل در ژوئن ۴۸ سنت معادل ۰.۷ درصد کاهش یافت و به ۶۶ دلار و ۹ سنت در هر بشکه رسید. نفت برنت روز گذشته ۴۸ سنت کاهش داشت. بهای معاملات وست تگزاس اینترمدیت آمریکا برای تحویل در ژوئن ۵۳ سنت معادل ۰.۸ درصد کاهش یافت و به ۶۲ دلار و ۱۵ سنت در هر بشکه رسید. قرارداد ماه مه نفت وست تگزاس اینترمدیت روز سه شنبه با ۱.۵ درصد کاهش، در ۶۲ دلار و ۴۴ سنت بسته شد. راویندرا رائو، نایب رییس کالاها در شرکت کوتاک سکیوریتیز اظهار کرد: هند یک مصرف کننده بزرگ نفت است و بنابراین افزایش آمار کرونا در این کشور و محدودیتهای وضع شده به دورنمای تقاضا ضربه می زند. بازار جهانی نفت با برنامه اوپک و متحدانش برای افزایش عرضه در ماههای آینده به خوبی تامین مانده است و بنابراین اگر دورنمای تقاضا به شکل قابل ملاحظه ای بهبود پیدا نکند، قیمتها ممکن است تصحیح شوند. هند که سومین مصرف کننده بزرگ نفت در جهان است، روز چهارشنبه آمار روزانه قربانیان کووید ۱۹ را ۲۰۲۳ نفر و آمار مبتلایان جدید را ۲۹۵ هزار اعلام کرد. این کشور با بحران تامین اکسیژن برای بیماران کرونایی روبروست و بخشهای وسیعی از هند اکنون به دلیل موج دوم پاندمی در قرنطینه هستند. عامل دیگری که باعث واکنش منفی بازار شد، آمار موسسه امریکن پترولیوم بود که نشان داد ذخایر نفت خام و سوختهای تقطیری آمریکا در هفته منتهی به ۱۶ آوریل افزایش داشته است. ذخایر نفت خام آمریکا ۴۳۶ هزار بشکه افزایش پیدا کرد در حالی که تحلیلگران در نظرسنجی رویترز، کاهش ذخایر به میزان سه میلیون بشکه را پیش بینی کرده بودند. آمار رسمی ذخایر بعدازظهر روز جاری از سوی اداره اطلاعات انرژی آمریکا منتشر می شود. استفن اینس، استراتژیست ارشد شرکت اکسی کورپ اظهار کرد: جدیدترین آمار ابتلا به کرونا بسیاری از معامله گران را که با پیش بینی فصل رانندگی تابستانی موفق آمریکا مشغول خرید معاملات بودند را غافلگیر کرد. بر اساس گزارش رویترز، دو منبع آگاه در اوپک پلاس اظهار کردند نرخ پایبندی این گروه به توافق کاهش تولید در مارس به ۱۱۳ درصد رسید. نرخ پایبنید اعضای اوپک ۱۲۴ درصد و نرخ پایبندی تولیدکنندگان غیراوپک، ۹۳ درصد بود. انتهای پیام,انرژی,۱ اردیبهشت ۱۴۰۰ / ۱۱:۲۵,"قيمت نفت,کرونا در جهان",کاهش قیمت نفت در پی افزایش آمار کرونا
169,محمد مهدی‌خانی در گفت‌وگو با ایسنا، از اجرای طرح تشدید کنترل و نظارت بر اصناف با محوریت پیشگیری از ویروس کرونا خبر داد و اظهار کرد: ماموران اداره نظارت بر اماکن عمومی ابهر با توجه به وضعیت قرمز شهرستان و به منظور پیشگیری، مقابله و قطع زنجیره ویروس کرونا با همکاری اتاق اصناف و شبکه بهداشت، از ابتدای طرح تاکنون از ۷۴۲۰ واحد صنفی به صورت محسوس و نامحسوس بازدید کردند. وی با اشاره به مصوبات ستاد ملی کرونا مبنی بر تعطیلی مشاغل گروه ۲، ۳ و ۴ در شهرهای قرمز، بیان کرد: در این طرح پس از ارزیابی‌های لازم، ۳۹ واحد صنفی به علت نقض اقدامات پیشگیرانه ویروس کرونا توسط متصدیان و نادیده گرفتن ابلاغیه‌های صنفی پلمب و ۲۸۲۲ مورد نیز به متصدیان واحد صنفی دیگر تذکر لسانی داده شد. فرمانده انتظامی شهرستان ابهر با تاکید بر این موضوع که پلیس در رابطه با امنیت و سلامت جامعه از هیچ تلاشی فروگذار نخواهد کرد، یادآور شد: طرح‌های کنترل اصناف با توجه به همه‌گیری ویروس منحوس کرونا در این شهرستان با جدیت ادامه دارد. انتهای پیام,زنجان,۱ اردیبهشت ۱۴۰۰ / ۱۱:۲۶,"استانی-شهرستانها,زنجان,همه_باهم_علیه_کرونا,پلمب",پلمب ۳۹ واحد صنفی ناقض اقدامات پیشگیرانه ویروس کرونا در ابهر
170,به گزارش ایسنا، هر اونس طلا برای تحویل فوری با ۰.۲ درصد افزایش، به ۱۷۸۳ دلار و ۹۴ سنت رسید. بهای معاملات این بازار روز دوشنبه به ۱۷۸۹ دلار و ۷۷ سنت صعود کرده بود که بالاترین قیمت از ۲۵ فوریه بود. در بازار معاملات آتی آمریکا، هر اونس طلا با ۰.۳ درصد افزایش، به ۱۷۸۴ دلار و ۲۰ سنت رسید. بهای معاملات این بازار شب گذشته با هفت دلار و ۸۰ سنت معادل ۰.۴ درصد افزایش، در ۱۷۷۸ دلار و ۴۰ سنت بسته شده بود. جفری هالی، تحلیلگر ارشد بازار در شرکت OANDA درباره روند بازار گفت: دلار آمریکا در معاملات صبح جاری پایینتر رفت و از قیمت طلا پشتیبانی کرد و روند صعودی شب گذشته طلا در معاملات صبح چهارشنبه بازار آسیا ادامه یافت. اگر بازده اوراق قرضه ضعیف بماند، به نظر می رسد طلا نیروی کافی برای شکستن متوسط قیمت ۱۰۰ روزه که در ۱۸۰۲ دلار قرار دارد، جمع می کند. شاخص دلار در برابر سبدی از ارزهای رقیب نزدیک به پایینترین رکورد خود در هفت هفته گذشته ایستاد و بازده اوراق خزانه ۱۰ ساله آمریکا به پایین ۱.۶ درصد کاهش یافت و هزینه نگهداری طلا که دارایی بدون بازدهی است را کاهش داد. فعالان بازار منتظر نشست روز پنج شنبه بانک مرکزی اروپا برای داشتن شفافیت بیشتر درباره طرحهای محرک اقتصادی در این بلوک هستند. نشست سیاست پولی بانک مرکزی آمریکا هفته آینده برگزار می شود. طلا پناهگاه امن دارایی در برابر تورم ناشی از تدابیر محرک اقتصادی دیده می شود اما بازده بالاتر اوراق قرضه، جذابیت سرمایه گذاری در این فلز ارزشمند را کمتر می کند. بر اساس گزارش رویترز، آوتار ساندو، مدیر ارشد کالاهای شرکت فیلیپ فیوچرز در یادداشتی نوشت: در تصویر کلان قیمت طلا از رکوردی که در پایین ۱۷۰۰ دلار ثبت کرده بود، بالاتر می رود زیرا دلار ضعیف مانده و بازده اوراق خزانه در مواجه با مسائل ژئوپلیتیکی کاهش پیدا کرده است. معامله گران انتظار دارند بانک مرکزی آمریکا و سایر بانکهای مرکزی بزرگ جهان سیاستهای پولی خود را همچنان تسهیلی نگه دارند. در بازار سایر فلزات ارزشمند، هر اونس نقره برای تحویل فوری ثابت بود و در ۲۵ دلار و ۸۷ سنت ایستا. هر اونس پالادیم برای تحویل فوری با ۰.۲ درصد افزایش، به ۲۷۶۷ دلار و ۹۷ سنت رسید. هر اونس پلاتین برای تحویل فوری ۰.۱ درصد کاهش یافت و به ۱۱۸۶ دلار و ۲۷ سنت رسید. انتهای پیام,تولید و تجارت,۱ اردیبهشت ۱۴۰۰ / ۱۱:۲۷,"قیمت طلا,قیمت دلار",خیز طلا برای شکستن قیمت بالاتر
171,"به گزارش ایسنا، از ۱۹ فروردین ماه تمامی سرپرستان خانوار اعم از شهری و روستایی، مالک و مستاجر و تمامی مالکین واحدهای مسکونی به مدت دو ماه فرصت دارند تا اطلاعات سکونتی خود را در سامانه املاک و اسکان به نشانی amlak.mrud.ir ثبت کنند. ثبت نام مدارس، یارانه، گواهینامه، گذرنامه و ابلاغیه مشروط به دریافت کد یکتا طبق ماده ۷ از تبصره ۸ ماده ۵۴ مکرر قانون اصلاح موادی از قانون مالیاتهای مستقیم، پس از پایان مهلت خوداظهاری، دستگاههای اجرایی مکلفند خدمات خود از قبیل افتتاح حساب بانکی و صدور دسته چک، خدمات ناشی از اعمال سیاستهای حمایتی، یارانه ای و کمک معیشتی، تعویض پلاک خودرو، فروش انشعاب آب، برق، تلفن و گاز طبیعی، ارسال اسناد و مدارک مانند گواهینامه رانندگی، گذرنامه، مدارک خودرو، اخطاریه، ابلاغیه، ثبت نام مدارس در منطقه محل اقامت، استحقاق دریافت خوابگاه دانشجویی و امثال آن را صرفا با اخذ کد ملی  و بر اساس کد پستی یا شرح نشانی یکتای درج شده مربوط به اقامتگاه اصلی آنان در سامانه املاک و اسکان کشور ارایه کنند. همچنین حداکثر ظرف مدت شش ماه پس از لازم الاجرا شدن این تبصره، کلیه ارایه دهندگان خدمات عمومی از قبیل آب و فاضلاب، برق، گاز و تلفن مکلفند قبوض مصرفی را بر اساس اطلاعات مندرج در سامانه املاک و اسکان کشور، مطابق با کد پستی یا نشانی یکتا و به نام مالک یا بهره بردار صادر نمایند. بالاترین تعرفه برق برای کسانی که املاک خود را ثبت نکنند وزارت نیرو مکلف است تعرفه برق شمارشگر (کنتور) هایی که ساکنان آنها در سامانه املاک و اسکان کشور، خوداظهاری نکرده اند را با بالاترین پلکان قیمتی محاسبه نماید. کلیه دستگاههای اجرایی و خدمات رسان مکلفند محل اقامت اشخاص حقیقی را با روشی که توسط کارگروه تعامل پذیری دولت الکترونیکی مرکز ملی فضای مجازی با استفاده از پایگاه اطلاعات مکان اقامت اشخاص حقیقی سازمان ثبت احوال کشور و سامانه املاک و اسکان کشور تعیین می شود، استعلام نمایند و اخذ هرگونه اطلاعات مشابه از اشخاص، تخلف محسوب و متخلف به مراجع انتظامی مربوطه معرفی می شود. تبادل اطلاعات موضوع این ماده بین دستگاههای اجرایی، رایگان می باشد. هر واحد مسکونی واقع در کلیه شهرهای بالای یکصد هزار نفر جمعیت که به استناد سامانه ملی املاک و اسکان کشور در مجموع بیش از ۱۲۰ روز ساکن یا کاربر نداشته باشد به عنوان خانه خالی شناسایی و به ازای هر ماه بیش از زمان مذکور، در سال اول معادل شش برابر، سال دوم ۱۲ برابر و سال سوم ۱۸ برابر مالیات متعلقه مشمول مالیاتی بر مبنای مالیات بر درآمد اجاره می شود. واحدهای نوساز پس از ۱۲ ماه و در طرحهای انبوه سازی پس از ۱۸ ماه از زمان صدور گواهی اتمام عملیات ساختمانی مشمول مالیات موضوع این ماده می شوند. سرپرستان خانوارهای تک نفره و بیشتر مکلفند اقامتگاه اصلی خانوار را (یک واحد ملکی یا استیجاری یا رایگان) حداکثر ظرف مدت دو ماه پس از انتشار دستورالعمل مذکور در بند (۱) این تبصره، در سامانه املاک و اسکان کشور ثبت نمایند. علاوه بر اقامتگاه اصلی، هر خانوار می تواند یکی از واحدهای تحت تملک خود را در شهری غیر از شهر محل اقامتگاه اصلی، به عنوان اقامتگاه فرعی ثبت نماید. در صورتی که اقامتگاه اصلی خانوار، تحت تملک یکی از اعضای خانوار باشد، خانوار مذکور می تواند حداکثر یک واحد دیگر از واحدهای تحت تملک خود را در همان شهر محل اقامتگاه اصلی به عنوان اقامتگاه فرعی ثبت نماید. اقامتگاههای موضوع این بند مشمول مالیات مندرج در ماده ۵۴ مکرر این قانون نمی شوند. دانشجویان، طلاب، دانش آموزان، شاغلان و مبتلایان به بیماری های خاص در صورت اقامت در شهری غیر از اقامتگاه اصلی و فرعی خانوار، تنها با ارایه اسناد مثبته از جمله گواهی پرداخت حق بیمه برای شاغلان و گواهی اشتغال به تحصیل، امکان ثبت یک واحد مسکونی دیگر، معاف از مالیات موضوع ماده ۵۴ مکرر این قانون را دارند. واحد مسکونی محل اشتغال صاحبان صنوف، مشاغل از جمله گردشگری و زیارتی، موسسات یا شرکتهای فعال که مجوز از دستگاه مربوطه دارند و ممنوعیتی برای فعالیت در واحدهای مسکونی ندارند، به شرط ثبت اطلاعات در سامانه املاک و اسکان کشور و در صورت اطلاع سازمان امور مالیاتی کشور و سازمان تامین اجتماعی، از مالیات موضوع ماده ۵۴ مکرر این قانون معاف هستند. خانه های شهرهای زیر ۱۰۰ هزار نفر از مالیات معافند اما باید ثبت شوند واحدهای مسکونی واقع در شهرهای زیر یکصد هزار نفر جمعیت و روستاهای کشور که مالک و بهره بردار آنها هریک جداگانه در سامانه املاک و اسکان کشور ثبت نشده باشد در حکم خانه خالی تلقی شده و صرفا مشمول جریمه ای معادل ۲۰ درصد مالیات سال اول موضوع ماده ۵۴ مکرر این قانون خواهد شد و واحدهای مسکونی واقع در شهرهای بالای یکصد هزار نفر جمعیت که مالک و بهره بردار آنها هریک جداگانه در سامانه املاک و اسکان کشور ثبت نشده باشد، در حکم خانه خالی موضوع ماده ۵۴ مکرر این قانون محسوب و مشمول مالیات مربوطه می شوند. مالکان واحدهای مسکونی مکلفند اقامت اعلام شده توسط خود یا بهره برداران واحد مسکونی در سامانه مذکور را تایید کنند؛ در غیر این صورت، واحدهای مذکور در حکم خانه خالی تلقی شده و حسب مورد مشمول مالیات موضوع ماده ۵۴ مکرر این قانون یا جریمه موضوع این بند می شوند. در صورت عدم اعلام بهره بردار یا ساکن، مالک می تواند با ارایه اسناد مثبته از شمول این مالیات خارج شود. در صورت احراز تخلف مالک به نحوی که منجر به عدم ثبت یا تشخیص غلط خانه خالی گردد، مالک علاوه بر پرداخت مالیات مندرج در ماده ۵۴ مکرر این قانون، مشمول جریمه ای معادل مالیات متعلقه می شود. سامانه باید به گونه ای طراحی شود که مالک بتواند ادعای مستاجر مبنی بر داشتن یا نداشتن اقامتگاه اصل را راستی آزمایی نماید، در غیر این صورت مسئولیتی متوجه موجر نخواهد بود. در صورتی که مالک بخواهد واحد مسکونی خود را به فردی که اقامتگاه اصلی دیگری در سامانه برای او تعریف شده است اجاره دهد، واحد مسکونی وی در حکم خانه خالی موضوع ماده ۵۴ مکرر این قانون تلقی شده و حسب مورد مشمول مالیات موضوع ماده ۵۴ مکرر این قانون یا جریمه موضوع این بند می شود و واحد مذکور از شمول مالیات موضوع ماده ۵۳ این قانون خارج است. کلیه اشخاص مشمول موضوع این ماده مکلفند حداکثر ظرف مدت یک ماه پس از هرگونه تغییر در محل اقامت یا خرید و فروش واحد تحت تملک خود، اطلاعات جدید را در سامانه املاک و اسکان کشور ثبت نمایند، در غیر این صورت به ازای هر ماه تاخیر، واحد مسکونی جدید، مشمول جریمه ای معادل مالیات سال اول ماده ۵۴ مکرر این قانون می شود. واحدهای مسکونی دارای جهات امنیتی، مشمول حکم بند ۱ این تبصره هستند. نصف خانه مال من است چگونه در سامانه ثبت کنم؟ یکی از سوالات پرتکرار افرادی که قصد ثبت اطلاعات ملکی خود را در سامانه املاک و اسکان  دارند این است که چند دانگ از یک خانه در مالکیت یک فرد و چند دانگ دیگر در اختیار فرد یا افرادی دیگر است. مخاطبان می گویند زمانی که اطلاعات فرد اول ثبت می شود، اطلاعات سایر اشخاص حذف می شود. در این زمینه هر نفر باید جداگانه اطلاعاتش را درج و در بخش میزان مالکیت مقدار دانگی که به نامش است را قید کند. برای دریافت پاسخ دیگر سوالات و ابهامات اینجا کلیک کنید. همچنین در سامانه املاک و اسکان، امکان چت آنلاین و پاسخگویی تلفنی فراهم است. پنج نکته کلیدی در ثبت نام توجه به پنج نکته کلیدی توسط سرپرستان خانوار که به سامانه ملی املاک و اسکان مراجعه می‌کنند، ضرورت دارد: - برای ورود به سامانه لازم است با یک شماره همراه که مالکیت آن برای کدملی شما ثبت شده باشد وارد سامانه شوید. - برای ثبت واگذاری ملک در سامانه املاک و اسکان ضرورت دارد در کنار اطلاعات ملک در لیست املاک تحت مالکیت، گزینه ثبت واگذاری ملک انتخاب شود. - موجران باید واحدهای مسکونی خود را که در اختیار مستاجر است در قسمت افزودن ملک بعد از ورود اطلاعات ملک، در قسمت اطلاعات سکونت، گزینه ""شخص دیگری ساکن است. "" را انتخاب کرده و اطلاعات مستاجر  را در آن وارد نمایند. - چنانچه واحد مسکونی خالی نباشد و خالی نمایش داده شود وضعیت اقامت ملک خود را با انتخاب گزینه ثبت یا تغییر ساکن مشخص کنید. - وارد نمودن کد رهگیری برای ثبت فروش یا سکونت ملک الزامی نیست انتهای پیام",عمران و اشتغال,۱ اردیبهشت ۱۴۰۰ / ۱۱:۲۸,"مالیات بر خانه‌های خالی,سامانه املاک و اسکان,ثبت نام در سامانه املاک و اسکان,وزارت راه و شهرسازی",اگر املاک خود را ثبت نکنیم چه می‌شود؟
172,"به گزارش ایسنا و به نقل از آی‌ای ، بر اساس گزارش وب‌سایت رسمی مؤسسه پلی‌تکنیک فدرال لوزان(EPFL)، یک شرکت به تازگی یک سیستم جدید با قابلیت چاپ بافت بیولوژیکی در مدت سریع و باورنکردنی ۳۰ ثانیه ایجاد کرده است که یک روش احتمالی برای پایان دادن به دیابت ایجاد می‌کند. فناوری این شرکت که ""Readily۳D"" نامیده می‌شود، استفاده گسترده‌ای در یک پروژه بزرگ اروپایی برای ساخت یک مدل زنده از لوزالمعده انسان که می‌تواند یک جایگزین ایمن برای آزمایش داروهای جدید باشد، داشته است. به گفته متخصصان، فناوری چاپ زیستی یک روز حتی ممکن است اندام‌های زنده پیوندی را فراهم کند. جریان طراحی و چاپ سه بعدی این لوزالمعده(پانکراس) به صورت طراحی روی صفحه رایانه آغاز می‌شود و یک ماکت دیجیتالی کوچک از لوزالمعده انسان به وجود می‌آید. اما به شکلی باورنکردنی، چاپ این بافت با رگ‌های خونی و همه چیزهای دیگرش از یک نمونه کوچک از سلول‌های بنیادی فقط ۳۰ ثانیه طول می‌کشد. این موفقیت از طریق به کارگیری فناوری جدیدی که در ""آزمایشگاه دستگاه‌های فوتونیک کاربردی""(LAPD) موسسه پلی‌تکنیک فدرال لوزان سوئیس ابداع شده است، امکان پذیر شد و سپس توسط شرکت ""Readily۳D"" به بلوغ رسید. این فناوری اخیراً برای دریافت بودجه حمایتی از جانب اتحادیه اروپا انتخاب شده است و هدف آن ساختن یک مدل قابل اعتماد و زنده از لوز المعده انسان برای آزمایش داروهای دیابت است. لوز المعده یا پانکراس عضوی حیاتی در بدن انسان است که دقیقاً پشت معده قرار دارد. این عضو کارهای زیادی را مانند تولید بی‌کربنات‌ها و آنزیم‌های مورد نیاز برای هضم غذا انجام می‌دهد و همچنین طیفی از هورمون‌ها مانند انسولین را ترشح می‌کند که هورمونی بسیار مهم برای تنظیم سطح قند خون بدن است. این بدان معنی است که وقتی بیماری برای لوزالمعده ایجاد می‌شود، دیابت نیز به دنبال آن می‌آید، زیرا سلول‌های آسیب دیده قادر به تولید انسولین مورد نیاز برای تنظیم سطح قند خون بدن نیستند. اکنون بیش از ۴۵۰ میلیون بزرگسال در سراسر جهان از دیابت رنج می برند که ۶۰ میلیون نفر از آنها در اروپا زندگی می‌کنند. تقریباً ۴.۴ درصد از جمعیت کشور سوئیس نیز مبتلا به دیابت هستند و این آمار هم در اروپا و هم در سراسر جهان در حال افزایش است. دیابت به عنوان دومین علت اصلی قطع عضو در جهان، خطر سکته یا حمله قلبی را ۹ برابر می‌کند. این بیماری همچنین علت شماره یک نابینایی در بزرگسالان است. اما دانشمندان با استفاده از زیست‌چاپ لوزالمعده می‌توانند تشخیص و درمان دیابت را تسریع کنند که این یک مزیت آشکار برای سلامت و بهداشت عمومی است. این فناوری جدید چاپ زیستی یا زیست‌چاپ از یک ژل بیولوژیکی با سلول‌های بنیادی بیمار استفاده می‌کند. دانشمندان و مهندسان از لیزر برای جامدسازی این ژل از طریق پلیمریزاسیون استفاده می‌کنند که شامل کنترل شدت و جهت پرتوی لیزر برای جامد کردن انتخابی قسمت‌های مورد نیاز ژل به منظور شکل دادن به بافت است. ""پائول دلروت"" از مدیران شرکت ""Readily۳D"" می‌گوید: یکی از مزایای اصلی روش ما این است که می‌تواند تنها در یک بلوک، بافت ایجاد کند که به ویژه برای چاپ بافت‌های نرم بسیار مفید است. مزایای این روش بسیار است. به عنوان مثال لوزالمعده زیست‌چاپ شده کاملاً متناسب با سلول‌های بنیادی بیمار می‌تواند سفارشی ساخته شود و نیاز به آزمایش روی حیوانات را برطرف می‌کند. ""دیمن لوتری"" مدیرعامل شرکت ""Readily۳D"" می‌گوید: علاوه بر این، بیماران مجبور نیستند مجموعه‌ای از داروهای مختلف را امتحان کنند که برخی از آنها ممکن است عوارض جانبی ناخوشایندی داشته باشند. ""کریستف موزر"" رئیس آزمایشگاه دستگاه‌های فوتونیک کاربردی توضیح داد: توسعه سیستمی که بتواند بافت سه بعدی را در مقیاس سانتی‌متر مکعب چاپ کند و عملکرد پانکراس زنده را تقلید کند، یک چالش بزرگ است که امیدواریم با این فناوری با آن مقابله کنیم. این فناوری چاپ زیستی همچنین ممکن است قادر به چاپ انواع دیگری از بافت انسان باشد تا درمان‌های سرطان را به طور بالقوه تسریع کند. در نهایت حتی می‌تواند به عنوان راهی برای تولید اعضای پیوندی مانند قلب انسان نیز مورد استفاده قرار گیرد. یادآوری این نکته مهم است که این فناوری هنوز در مراحل نوپایی خود قرار دارد و تا رسیدن به جایگزینی با اندام‌های از بین رفته انسان فاصله زیادی دارد. اما فعلا در آینده‌ای نه چندان دور می‌تواند موجب قطع آزمایشات روی حیوانات و در نهایت، خاتمه دادن به بیماری دیابت برای همیشه شود. انتهای پیام",علم و فناوری جهان,۱ اردیبهشت ۱۴۰۰ / ۱۱:۲۸,"چاپ زیستی,لوزالمعده,پانکراس,دیابت,چاپ سه‌بعدي",چاپ زیستی لوزالمعده می‌تواند به دیابت پایان دهد
173,به گزارش ایسنا، اینوتکس آکادمی بخشی از نمایشگاه اینوتکس ۲۰۲۱ است که در آن باحضور صاحب‌نظران اکوسیستم فناوری و نوآوری، دانشجویان و استارت آپ‌ها به آموزش و انتقال مفاهیمی چون کارآفرینی و کسب‌وکار پرداخته می‌شود. این دوره‌ها به صورت متمرکز جهت آموزش تکنیک‌ها و مهارت‌های لازم برای رشد و توسعه فناوران، نوآوران و کسب و کار آنها برگزار می‌شود. «نقشه راه توسعه بین‌المللی کسب و کارها»، «اعتبارسنجی ایده و ساخت MVP»، «نوآوری در مدل کسب و کار در دنیای امروز» و «BABOK در فضای کسب و کار ایران» از موضوعاتی است که در اینوتکس آکادمی به شرکت‌کنندگان آموزش داده می‌شود. اینوتکس آکادمی همزمان با دهمین نمایشگاه بین‌المللی فناوری و نوآوری از ۲۸ الی ۳۱ اردبیهشت‌ماه ۱۴۰۰ در سالن اجتماعات مجتمع سراجِ پارک فناوری پردیس برگزار می‌شود و شرکت کنندگان برای حضور در این کارگاه‌ها می‌توانند تا ۴ اردیبهشت‌ماه نسبت به ثبت نام خود اقدام کنند. انتهای پیام,علم و فناوری ایران,۱ اردیبهشت ۱۴۰۰ / ۱۱:۲۷,"نمایشگاه اینوتکس,پارک فناوری پردیس",برپایی کارگاه‌های آموزشی اینوتکس آکادمی همزمان با اینوتکس ۲۰۲۱
174,ناصر فغفوری در گفت‌وگو با ایسنا، اظهار کرد: روزانه ۲۲ اکیپ بازرسی بازار استان زنجان را رصد می‌کنند و این در حالی است که در ایام ماه مبارک رمضان، عمده بازرسی‌ها بر رعایت قیمت مصوب اقلام اساسی از قبیل برنج وارداتی هندی و تایلندی، شکر، قند و روغن است. وی افزود: نظارت بر رعایت قیمت زولبیا و بامیه در قنادی‌ها و نیز حلیم‌پزی‌ها در این ایام، از دیگر وظایف اکیپ‌های بازرسی است. علاوه‌ بر آن به علت افزایش مصرف برخی نان‌ها در ایام ماه مبارک رمضان، طرح تشدید بازرسی بر نانوایان اجرا شده و روزانه پنج اکیپ بازرسی در حال بازرسی از نانوایی‌های استان هستند. این مسئول ادامه داد: این بازرسی‌ها علاوه ‌بر رعایت قیمت مصوب نان، بر جلوگیری از فروش اجباری نان‌های سفارشی نیز نظارت می‌شود، به طوری که نانوایان موظف‌اند صرفاً با حضور مشتری و با درخواست وی نسبت به پخت نان سبوس‌دار و کنجدی اقدام کنند. این اکیپ‌های بازرسی عمدتاً با حضور بازرسان سازمان صمت، نماینده شرکت غله، اتحادیه مربوطه و بسیج اصناف است. فغفوری با بیان اینکه هم‌اکنون ۳۰ بازرس سازمان در حال نظارت و رصد بازار استان هستند، تصریح کرد: از شهروندان تقاضا می‌شود برای ارتقای نظارت بر بازارها و جلوگیری از بروز تخلف، هرگونه تخلف صنفی را از طریق سامانه ۱۲۴ اطلاع دهند تا برخورد لازم با متخلف انجام شود. رئیس سازمان صنعت، معدن و تجارت استان زنجان خاطرنشان کرد: در ایام ماه مبارک رمضان، رسیدگی به تخلفات در کم‌ترین زمان انجام و پرونده متخلفان تشکیل شده و به تعزیرات حکومتی معرفی می‌شود. انتهای پیام,زنجان,۱ اردیبهشت ۱۴۰۰ / ۱۱:۲۸,"استانی-اقتصادی,زنجان,نظارت بر پخت نان",پخت نان سبوس‌دار و کنجدی منوط به حضور و درخواست مشتری
175,به گزارش ایسنا به نقل از پایگاه اطلاع رسانی سیما، این فیلم  با حضور نگین فتاحی و شادمان کامران به گوشه هایی از زندگی این زوج حامی حیوانات در شهر مریوان می پردازد. سخا علاوه بر کارگردانی، تهیه و پژوهش این فیلم مستند را بر عهده داشته و از دیگر عوامل آن می توان تصویر و تدوین: علیرضا بهبهانی صدابردار:  محسن سخا، صداگذار و طراحی صدا: گیسو آزادروش، رنگ آمیزی تصاویر: احسان واثقی، طراح پوستر: طاها ذاکر، ترجمه به انگلیسی: ماهور نصیریان اشاره کرد. جشنواره فیلم‌های کردی لندن از سال ۲۰۰۱ شروع به کار کرده است. دوازدهمین جشنواره‌ی جهانی فیلم کردی لندن از ۲۶ فروردین به صورت آنلاین آغاز به کار کرده‌ است و تا ۷ اردیبهشت ادامه خواهد داشت. انتهای پیام,رسانه,۱ اردیبهشت ۱۴۰۰ / ۱۱:۳۱,فیلم مستند کارواش,راهیابی «کارواش» به جشنواره فیلم‌های کردی لندن
176,به گزارش ایسنا به نقل از سپاه نیوز، سردار سرتیپ پاسدار محمّد پاکپور، فرمانده نیروی زمینی سپاه در پیامی عروج ملکوتی سردار جانباز سرافراز سپاه اسلام، محمّد علی حقّ بین، فرمانده پیشکسوت دوران دفاع مقدس و مدافع حرم اهل بیت (ع) و مشاور عالی فرمانده نیروی زمینی سپاه، را تسلیت گفت.  متن پیام سردار پاکپور به شرح زیر است:  بسم الله الرحمن الرحیم  « انّا لله وانّا الیه راجعون »  با کمال تاسّف و تاثّر، عروج ملکوتی سردار جانباز سرافراز سپاه اسلام، برادر محمّد علی حق بین که عمر پر برکت خود را در مسیر اعتلاء و دفاع از اهداف و ارزش های نظام مقدّس جمهوری اسلامی ایران به پایان برد و سربلند از سال ها تلاش مخلصانه در عرصه های مختلف خدمت و مجاهدت در میادین پر افتخار و نورانی هشت سال دفاع مقدّس و دفاع از حرم اهل بیت (ع) و مرزهای شرف و امنیت کشور به لقاءاللّه پیوست را با قلبی آکنده از غم و اندوه، تسلیت عرض می نمایم.  از درگاه پروردگار متعال برای خاندان محترم حقّ بین و سایر بازماندگان، همکاران و همرزمان آن فقید سعید، صبر و شکیبایی مسئلت نموده، امیدوارم روح آن عزیز سفر کرده با ارواح طیبه یاران شهیدش و انبیاء و اولیاء (ع) محشور و قرین رحمت الهی قرار گیرد.  انتهای پیام,دفاعی - امنيتی,۱ اردیبهشت ۱۴۰۰ / ۱۱:۲۹,"فرمانده نيروي زميني سپاه,سردار پاکپور,سردار حق بین",فرمانده نیروی زمینی سپاه درگذشت سردار حق بین را تسلیت گفت
177,به گزارش ایسنا به نقل از ساکرنت، بعد از کناره گیری تیم های فوتبال انگلیسی از پروژه سوپر لیگ اروپا به رهبری فلورنتینو پرس رئیس باشگاه رئال مادرید، برگزاری این رقابت‌ها منتفی شد. بوریس جانسون نخست وزیر بریتانیا با خوشحالی از این تصمیم در توئیتر خود نوشت: این یک تصمیم مهم و بزرگ به نفع هواداران و مردم و جامعه ورزشی بود و ما باید به همین شکل از ورزش مورد علاقه خود مان دفاع کنیم. قرار بود سوپرلیگ اروپا با حضور ۱۲ تیم برتر رقابت‌های سوپر لیگ را خارج از لیگ قهرمانان اروپا برگزار کنند. فلورنتینو پرس رئیس باشگاه رئال مادرید، ضررهای ناشی از ویروس کرونا را دلیل این تغییرات دانست که به سرانجام نرسید. انتهای پیام,جهان ورزش,۱ اردیبهشت ۱۴۰۰ / ۱۱:۳۰,"بوریس جانسون,سوپر لیگ اروپا,لیگ برتر انگلیس",خوشحالی بوریس جانسون از تصمیم شجاعانه باشگاه‌های انگلیسی
178,حجت‌الاسلام فخرالدین خدابنده‌لو در گفت‌وگو با ایسنا، از برگزاری مجازی سه برنامه قرآنی در ایام ماه مبارک رمضان در راستای اجرای طرح ضیافت الهی در بقاع و اماکن متبرکه شهرستان ابهر خبر داد. وی ادامه داد: علی‌رغم شرایط کرونایی سعی شده فعالیت‌های قرآنی اداره اوقاف ابهر در این ایام تحت‌الشعاع این بیماری قرار نگیرد و به منظور پیشگیری از شیوع این بیماری، مراسم‌ به ‌صورت مجازی و بدون حضور مستمر و پخش از فضای مجازی انجام می‌شود. این مسئول با یادآوری اینکه برگزاری مراسم جزءخوانی به‌ صورت روزانه از امام‌زاده اسماعیل (ع) ابهر، با حضور اساتید قرآنی این شهرستان، برگزاری مراسم جزءخوانی به ‌صورت روزانه از امام‌زاده اسحاق (ع) ابهر و برگزاری تفسیر کوتاه قرآن کریم به ‌صورت روزانه از امام‌زاده زیدالکبیر (ع) سه برنامه قرآنی این اداره در ایام ماه مبارک رمضان است که همگی آن‌ها بدون حضور مستمع و پخش از فضای مجازی صورت می‌شود. وی یادآور شد: در روایات معصومان (ع) درباره تعلیم و تعلم قرآن و فضیلت آن تاکید و تشویق‌های فراوانی شده است و یادگیری و یاد دادن آیات کتاب آسمانی پاداش بزرگی دارد؛ چراکه خداوند از خود به عنوان معلم قرآن یاد می‌کند. انتهای پیام,زنجان,۱ اردیبهشت ۱۴۰۰ / ۱۱:۳۰,"استانی-شهرستانها,زنجان,قرآن کريم",امام‌زاده‌های ابهر میزبان برگزاری مجازی فعالیت‌های قرآنی
179,به گزارش ایسنا، اردوی آماده سازی تیم ملی کامپوند زنان و مردان از امروز چهارشنبه یکم اردیبهشت با حضور ۸ کماندار در سایت تیروکمان آغاز می شود و تا ۲۴ اردیبهشت ادامه خواهد داشت. این اردو به منظور آماده سازی تیم ملی کامپوند برای حضور در مسابقات مرحله دوم کاپ جهانی سوئیس پیش بینی شده است. آرمین پاکزاد، محمدصالح پالیزبان، سیدحسام کوثر، احمد اکبری، آرزو طاهریان، ویدا حلیمیان، راحله فارسی و گیسا بایبوردی نفرات دعوت شده به اردوی تیم ملی کامپوند هستند که با هدایت اسماعیل عبادی خود را برای مسابقات سوئیس آماده می‌کنند. انتهای پیام,سایر ورزش‌ها,۱ اردیبهشت ۱۴۰۰ / ۱۱:۳۲,تيروكمان,کمانداران کامپوند به اردوی آمادگی دعوت شدند
180,علیرضا عباسی روز چهارشنبه یکم اردیبهشت در جلسه ستاد مدیریت کرونا در البرز که با حضور وزیر بهداشت در استانداری البرز برگزار شد، اظهار کرد: البرز از لحاظ سرانه بهداشتی جزو آخرین استان‌های کشور است و متاسفانه طی سال‌های قبل توفیق چندانی در توسعه زیرساخت‌های این حوزه نداشته‌ایم. به گزارش ایسنا، وی با اشاره به مهاجرپذیری بالای استان گفت: سالانه بین ۴۰ تا ۸۰ هزار نفر به جمعیت استان اضافه می‌شود ولی سرعت  توسعه  زیرساخت‌های استان به پای رشد جمعیت نمی‌رسد. این مسئول  با بیان اینکه کادر بهداشت و درمان از زمان شیوع کرونا تا کنون برای حفظ سلامت مردم از جان و دل مایه گذاشته‌اند اضافه کرد: همین طور که در دوران  ۸ سال دفاع مقدس توانستیم با وحدت و همدلی دشمن را شکست دهیم، در بحران پیش آمده هم با وفاق و همدلی بر ویروس کرونا فائق خواهیم شد. عباسی گفت: در شرایط کنونی مردم انتظار یک صدایی از ستاد کرونا را دارند و چند صدایی را نمی‌پذیرند. وی ادامه داد: مردم از ما سوال می‌کنند که چرا درشرایط فعلی برپایی برخی اجتماعات مانعی ندارد ولی از برگزاری برخی تجمعات جلوگیری می‌شود. وی گفت: باید سیاست‌ها به گونه‌ای باشد که مردم یگانگی و تصمیم‌گیری واحد از سوی ستاد ملی کرونا را به خوبی حس کنند. انتهای پیام,البرز,۱ اردیبهشت ۱۴۰۰ / ۱۱:۳۱,"استانی-سیاسی,ستاد مدیریت کرونا,علیرضا عباسی",انتقاد نماینده کرج از وجود چند صدایی در ستاد کرونا
181,"به گزارش ایسنا و به نقل از آی او، علاقه افراد جهان به اختراع جدیدی که توسط دانشگاه فناوری آیندهوون(TU / e) و بیمارستان کاترین در هلند توسعه یافته است در حال افزایش است چرا که این الگوریتم که ""CoLab score"" نام دارد می‌تواند به عنوان جایگزینی برای آزمایش سریع پی سی آر برای بیماران ""کووید-۱۹"" باشد. الگوریتم مذکور براساس تغییراتی که ویروس کرونا در خون ایجاد می‌کند قادر به تشخیص این بیماری است. این الگوریتم را ""روبن دنیر""(Ruben Deneer ) از دانشگاه فناوری آیندهوون و ""آرجن کاری بوئر"" (Arjen-Kars Boer ) شیمی دان بالینی از بیمارستان کاترین ابداع کردند. بوئر گفت: سال گذشته در اوج شیوع کرونا ما به این فکر افتادیم که چرا ابزار سریع‌تری وجود ندارد که بتواند کووید-۱۹ را شناسایی کند. در یک اتاق اورژانس(ED) مهم است که هر چه سریع‌تر پزشکان تشخص دهند آیا بیمار به کرونا مبتلا است یا خیر. برای این کار ما شروع به بررسی اطلاعاتی کردیم که قبلاً داشتیم. از بیمارانی که به اتاق اورژانس مراجعه می‌کنند آزمایش خون گرفته می‌شود که این عمل اسکن سریع نامیده می‌شود. خون آنها برای ۳۰ مورد مختلف آزمایش می‌شود. ما از خود پرسیدیم که آیا تغییرات جزئی نیز در خون وجود دارد که مشخصه کووید-۱۹باشد؟ آیا می‌توانیم نوعی بارکد فوری قابل شناسایی پیدا کنیم؟ و بله ما توانستیم. انتهای پیام",علم و فناوری جهان,۱ اردیبهشت ۱۴۰۰ / ۱۱:۳۴,"فناوري,کروناویروس,کرونا در جهان,همه_باهم_علیه_کرونا",تشخیص سریع بیماران مبتلا به کرونا با آزمایش خون
182,فرهاد فخیم کاپیتان تیم فوتسال مس سونگون با اشاره به بازی تیمش مقابل تیم فوتسال گیتی پسند اصفهان در گفت‌وگو با ایسنا گفت: بازی پرفشار، جذاب و پربرخوردی بود. به تیم خوب گیتی پسند تبریک می‌گویم اما خیلی از توپ های ما گل نشد و با بدشانسی به تیر خورد یا به بیرون رفت که اگر گل می شد قطعا این نتیجه رقم نمی خورد. وی افزود: در هر صورت فوتسال هست واتفاقاتی که در آن می افتد. باید تلاش کنیم تا در بازی های باقیمانده عملکرد خوبی داشته باشیم. کاپیتان مس سونگون در مورد علت عصبانی بودنش در زمین گفت: در بازی عصبانی هستم اما در بیرون اینطور نیستم. بود.می خواستم به تیم و بازیکنان شوک بدهم که به بازی برگردند اما قسمت نبود که برنده باشیم. فخیم در مورد اینکه این تیم چقدر شانس قهرمانی دارد تاکید کرد: ما برای قهرمانی نمی جنگیم و به دنبال خوب نتیجه گرفتن هستم و برای این اتفاق باید بیشتر تلاش کنیم. انتهای پیام,فوتبال، فوتسال,۱ اردیبهشت ۱۴۰۰ / ۱۱:۳۲,فرهاد فخیم,فخیم: به دنبال قهرمانی در لیگ برتر فوتسال نیستیم
183,"آمارها حاکی از این است که اختلال طیف اوتیسم (ASD) تقریباً چهار برابر در پسران شایع‌تر است و اکنون یک مطالعه جدید که در مجله Brain منتشر شده دلیل این اختلاف را مورد بررسی قرار داده است. محققان پس از تجزیه و تحلیل تغییرات ژنتیکی زمینه ای این بیماری، شواهدی را در مورد ""اثر محافظتی زنانه"" یافتند که به موجب آن تعداد بیشتری جهش ژنتیکی که منجر به ظهور علائم شبیه اتیسم می شود در دختران مورد نیاز است و این موضوع دلیل شیوع بیشتر اتیسم در پسران را مشخص می کند. علاوه بر این، نتایج نشان می دهد مکانیسم عصبی که در دختران اتیسم را ایجاد می کند از آنچه در مغز پسران دیده می شود متمایز است. این یافته به طور قابل توجهی درک ما را در مورد وضعیت این بیماری افزایش می دهد و حاکی از این است که هر نتیجه گیری از مطالعات قبلی در مورد اتیسم در پسران ممکن است برای دختران صدق نکند. با توجه به میزان شیوع اتیسم در پسران جای تعجب نیست که بیشتر تحقیقات قبلی در مورد این بیماری در پسران انجام شده باشد. در نتیجه، اتیسم در دختران هنوز مورد کاوش قرار نگرفته است. برای حل این معما، نویسندگان این مطالعه مغز ۴۵ دختر و ۴۷ پسر مبتلا به اتیسم را اسکن کردند و با اسکن های گرفته شده از ۴۵ دختر و ۴۷ پسر فاقد اتیسم مقایسه کردند. نتایج به دست آمده نظریه های موجود در مورد ماهیت اتیسم در پسران را تأیید کرد. مبتلایان به اتیسم فعالیت کمتری در یک منطقه مغز نشان دادند که این منطقه به طور کلی در پردازش محرک های شنوایی و بینایی نقش دارد، همچنین تصور می شود که این ناحیه بخش اصلی مغز در توانایی ما در انتخاب نشانه های اجتماعی باشد. با این حال، هنگام تجزیه و تحلیل اسکن مغز دختران، محققان دریافتند که اتیسم عمدتا با فعال شدن کمتر ساختار مغز به نام پوتامن که در جسم مخطط واقع شده است، هدایت می شود. پوتامن بیشتر به دلیل نقش خود در عملکرد حرکتی شناخته می شود، اما تصور می شود که در عملکردهای اجتماعی و زبانی نیز نقش داشته باشد. به عبارت دیگر، بر اساس این مطالعه، نواحی مغزی که در ایجاد اتیسم در دختران نقش دارند لزوماً همان مناطق زمینه ساز بروز این بیماری در پسران نیستند. محققان همچنین تجزیه و تحلیل ژنتیکی ۶۱ دختر و ۶۵ پسر مبتلا به اتیسم را انجام دادند و دریافتند که برای ایجاد علائم اتیسم در دختران، به طور متوسط ۱۴۴ هزار و ۳۷۸ جهش جفت باز مورد نیاز است، در حالی که در پسران مبتلا به اتیسم به طور متوسط ۱۰۶ هزار و ۷۴۰ جهش داشتند. در دختران، بیشتر این جهش ها با ژن هایی کنترل می شود که رشد جسم مخطط را کنترل می کنند، بنابراین اهمیت این منطقه خاص مغز برای اتیسم در دختران را تأیید می کند. برای تأیید این یافته، نویسندگان این مطالعه نتایج خود را با داده های حاوی اطلاعات ژنتیکی از هزاران خانواده با حداقل یک عضو مبتلا به اتیسم مقایسه کردند. آنها دریافتند که دختران مبتلا به اتیسم جهش بیشتری نسبت به پسران دارند که بیشتر اینها با جسم مخطط مرتبط هستند. این نتایج نه تنها تفاوت بین اتیسم در دختران و پسران را برجسته می کند، بلکه توضیحاتی در مورد ""اثر محافظتی زنان"" ارائه می دهد و حاکی از آن است که برای پیشرفت این بیماری در دختران باید جهش های ژنتیکی قابل توجه بیشتری رخ دهد. منبع:iflscience انتهای پیام",اصفهان,۱ اردیبهشت ۱۴۰۰ / ۱۱:۳۲,"استانی-علمی و آموزشی,اتیسم,تحقيقات",محققان دلیل شیوع بیشتر اتیسم در پسران را یافتند
184,"""سیدمحسن نژاد قادری"" امروز اول اردیبهشت ماه در حاشیه تزریق اولین واکسن آسترازنکا اظهار کرد: بیش از 2000 دوز این واکسن سهمیه شهرستان رفسنجان است که ۵۰ دوز آن متعلق به بنیاد شهید و جانبازان و همچنین پرسنل بهداشت و درمان شهرستان است. نژادقادری ادامه داد: تزریق این واکسن از روز گذشته آغاز شده و صبح امروز در سه محل توسط پنج اکیپ و عصر هم توسط سه اکیپ جداگانه ازریق خواهد شد. وی ضمن تاکید بر اینکه تزریق دوز اول واکسن آسترازنکا در رفسنجان تا جمعه به پایان خواهد رسید، خاطرنشان کرد: این اقدام در قالب گام پنجم طرح شهید سلیمانی در راستای مقابله با ویروس کرونا است. انتهای پیام",کرمان,۱ اردیبهشت ۱۴۰۰ / ۱۱:۳۴,"استانی-شهرستانها,تزریق واکسن کرونا",اولین دوز واکسن آسترازنکا در رفسنجان تزریق شد
185,"""امید سمندری"" در گفت و گو با ایسنا ضمن  هشدار به همه کسانی که قصد اخلال در بازار و مایحتاج مردم را دارند از شناسایی عاملان فروش و توزیع غیرقانونی سیمان در محل بزرگراه خلیج فارس و کوه فجر که در فضای مجازی منتشر شده، خبر داد و اظهار کرد: با پیگیری دستگاه های ذیربط عاملان متخلف فروش سیمان در بزرگراه خلیج فارس در حوزه عنبرآباد شناسایی و پرونده عامل فروش و راننده کامیون جهت سیر مراحل قانونی به تعزیرات حکومتی ارجاع داده شد. وی با تاکید بر برخورد با مسببان توزیع و فروش هر گونه کالا به صورت غیرقانونی افزود: طی روزهای اخیر تصاویری از فروش غیرقانونی سیمان توسط دلالان در بزرگراه خلیج فارس حوزه عنبرآباد منتشر شد که این مهم به صورت جدی در دستور کار قرار گرفت. سمندری با ابراز تاسف از نگاه سودجویانه نسبت به نیازهای مردم بیان کرد: متاسفانه پس از کمبود سیمان و افزایش قیمت، افراد سودجو از این موقعیت سوءاستفاده کرده و سیمان موردنیاز مردم را به دلالان عرضه می کنند که همین روند باعث نارضایتی مردم شده است. وی فروش و عرضه سیمان و یا هر کالای دیگری خارج از واحد صنفی را تخلف عنوان کرد و گفت: با اینگونه افراد بدون هیچ گونه اغماضی برخورد قانونی  خواهد شد. انتهای پیام",کرمان,۱ اردیبهشت ۱۴۰۰ / ۱۱:۳۴,"استانی-شهرستانها,سيمان",شناسایی عاملان توزیع غیرقانونی سیمان در عنبرآباد
186,"به گزارش باشگاه دانشجویان ایسنا، این جلسات چهارشنبه هر هفته ساعت ۱۷:۳۰ در اینستاگرام برپا می‌شود و در آن به بررسی مطالب هیات تحریریه نشریه این انجمن با عنوان ""فقه پویا"" و همچنین مسائل حقوقی روز پرداخته می‌شود. این برنامه با اجرای فائزه قناد ـ کارشناس فقه و حقوق - برپا می‌شود و علاقه‌مندان می‌توانند از طریق صفحه اینستاگرام انجمن به آدرس https://instagram.com/anjomanfeghh?igshid=wzmrbxjokbu در این جلسات شرکت کنند. انتهای پیام",انجمن های علمی,۱ اردیبهشت ۱۴۰۰ / ۱۱:۳۴,"باشگاه دانشجویان ایسنا,انجمن علمی فقه و مبانی حقوق اسلامی دانشگاه فردوسی مشهد,حقوق",بررسی مسائل حقوقی روز توسط انجمن فقه و حقوق دانشگاه فردوسی
187,به گزارش باشگاه دانشجویان ایسنا، نرم‌افزار R زبان و محیطی برای محاسبات و گرافیک‌های آماری است که توسط جامعه پژوهشی بزرگ و فعال از سراسر جهان حمایت می‌شود. این نرم‌افزار یک محیط آماری جامع است که همه تکنیک‌های تحلیل داده را ارایه می‌دهد و تقریبا هر نوعی از تحلیل داده در R انجام می‌شود. R می‌تواند داده‌ها را به راحتی از منابع مختلفی، از جمله فایلهای متنی، سیستم های مدیریت پایگاه داده، بسته های آماری و منابع داده اختصاصی وارد کند. همچنین امکان ایجاد نمودارهای بسیار سفارشی آموزنده و زیبا را به روشی آسان و سرراست در اختیار کاربر قرار می‌دهد. ایجاد چنین نمودارهایی در نرم‌افزارهای دیگر مشکل، زمانبر یا غیرممکن است. این کارگاه با تدریس دکتر سید جلیل علوی ـ عضو هیئت علمی دانشگاه تربیت مدرس، روزهای چهارشنبه ۱، ۸ و ۱۵ اردیبهشت ساعت ۲۰ الی ۲۲، به صورت مجازی برگزار می شود. علاقه‌مندان می توانند جهت شرکت در این برنامه به لینک https://b2n.ir/tmu.watershed مراجعه کنند. انتهای پیام,انجمن های علمی,۱ اردیبهشت ۱۴۰۰ / ۱۱:۳۵,"باشگاه دانشجویان ایسنا,انجمن علمی دانشجویی گروه آبخیزداری دانشکده منابع طبیعی و علوم دریایی دانشگاه تربیت مدرس,دوره مجازی آموزش نرم افزار R",کارگاه آموزشی نرم‌افزار R برگزار می‌شود
188,به گزارش باشگاه دانشجویان ایسنا، این کارگاه با  تدریس مسعود محبوب -  پژوهشگر دکتری حقوق نفت و گاز دانشگاه تهران، به محوریت مقالات تخصصی، روز جمعه سوم اردیبهشت ساعت ۱۷:۴۵ تا ۱۹:۱۵، به صورت مجازی در بستر اسکایپ برگزار می شود. علاقه مندان می توانند جهت شرکت در این برنامه به لینک https://join.skype.com/AvhOK۴Agcd۶Y مراجعه کنند. انتهای پیام,انجمن های علمی,۱ اردیبهشت ۱۴۰۰ / ۱۱:۳۵,"باشگاه دانشجویان ایسنا,انجمن علمی علوم سیاسی دانشگاه تهران,کارگاه مقاله نویسی",برگزاری کارگاه مقاله نویسی در دانشگاه تهران
189,محمدعلی پیرسبزی ۳۱ فروردین ماه ۱۴۰۰ در جمع خبرنگاران با اشاره به عضویت ۵۶۸ نفر از اصحاب فرهنگ و هنر استان کهگیلویه و بویراحمد در صندوق اعتباری هنر، افزود: ۱۰۵ نفر از این تعداد بیمه تکمیلی دارند. وی اظهار کرد: وزارت فرهنگ و ارشاد اسلامی با راه اندازی صندوق اعتباری هنرمندان، نویسندگان و روزنامه نگاران در راستای خدمت رسانی به این اقشار فعالیت هایی را انجام داد. مدیرکل فرهنگ و ارشاد اسلامی استان کهگیلویه و بویراحمد با اشاره به خدمات این صندوق از اصحاب فرهنگ، هنر و رسانه، اعطای وام و پوشش بیمه ای را از جمله مهم ترین خدمات این صندوق به هنرمندان، نویسندگان و خبرنگاران دانست و تصریح کرد: با ایجاد این موسسه، بخش قابل توجهی از مشکلات آنها سامان دهی و مرتفع شد. پیرسبزی در ادامه از عضویت ۵۶۸ نفر از اصحاب فرهنگ و هنر استان کهگیلویه و بویراحمد در صندوق اعتباری هنر سخن به میان آورد و عنوان کرد: ۱۰۵ نفر از این تعداد بیمه تکمیلی دارند. به گزارش ایسنا، وی به آمار اعضای این صندوق به تفکیک رسته اشاره کرد و ادامه داد: این اعضا در رسته های تجسمی، روزنامه نگاری، سینمایی، فعالان قرآنی، موسیقی، نمایشی، نمایشی خانه تئاتر و نویسندگان فعالیت می کنند. انتهای پیام,کهگیلویه و بویراحمد,۱ اردیبهشت ۱۴۰۰ / ۱۱:۳۶,"استانی-فرهنگی و هنری,اداره کل فرهنگ و ارشاد اسلامی,صندوق اعتباری هنر,كهگيلويه و بويراحمد",عضویت بیش از ۵۰۰ نفر از اصحاب فرهنگ و هنر کهگیلویه و بویراحمد در صندوق اعتباری هنر
190,به گزارش ایسنا، حسان دیاب، نخست‌وزیر مستعفی لبنان در پایان سفرش به قطر در مصاحبه با شبکه خبری الجزیره گفت: من برای کمک گرفتن به دوحه آمدم. قطر که همواره در کنار لبنان بوده این بار نیز آن را رها نخواهد کرد. امیر قطر و نخست‌وزیر این کشور متعهد شدند که به لبنان کمک کنند و آن را رها نکنند. وی درباره دلایل به تأخیر افتادن سفرش به عراق گفت: عراقی‌ها به دلایل داخلی از لبنان خواستند این سفر به تأخیر بیفتد. اخبار رسانه‌ها درباره اینکه گروه‌های منطقه‌ای و داخلی مانع این سفر شده باشند، درست نیست. وی گفت: دولت ما تصمیمات زیادی گرفت که از جمله آن طرح استراتژیک مبارزه با فساد است. لبنان در معرض یک محاصره قرار دارد. از همان روز اولی که دولت کار خود را شروع کرد هیچ طرف بین المللی به لبنان کمک نکرد. نمی‌دانم آیا محاصره این دولت را می‌خواهند یا محاصره کل لبنان و تنگ کردن عرصه بر آن در زمان کنونی را می‌خواهند؟ مشکلاتی که در طول شش ماه نخست‌وزیری با آن مواجه شدم مشکلاتی بود که هیچ دولتی در طول شش سال با آن مواجه نشده بود. دولت اقدامات جدی را برای اصلاح وضعیت کشور در تمامی سطوح و مقابله با فساد و حمایت از اموال لبنانی‌ها اتخاذ کرده است. اما فساد اداری و مالی در لبنان قوی‌تر از دولت است و نمی‌توان به آسانی با آن مقابله کرد. دیاب گفت: من مشکل شخصی با رئیس بانک مرکزی لبنان ندارم بلکه مشکل من با عملکرد بانک مرکزی در طول چندین دهه است. وی درباره تحقیقات درخصوص پرونده انفجار بندر بیروت گفت: این پرونده در دست دستگاه قضایی است و من در فعالیت این دستگاه دخالت نمی‌کنم. دیاب درباره عدم تشکیل دولت تاکنون گفت: اگر اراده داخلی وجود داشته باشد حتما همین الان دولت تشکیل می‌شود. منطقی نیست که ۹ ماه آن هم در سایه شرایط اقتصادی کنونی دولت جدید نداشته باشیم. دولت موقت بعد از استعفا به کندی فعالیت می‌کند. برخی گروه‌های سیاسی لبنانی نمی‌خواهند این دولت موفق باشد. لبنان به مرحله فروپاشی رسیده است و ممکن است وارد آشوب اجتماعی شود. وقت برای تلف کردن نداریم. فساد در لبنان گسترش یافته است. بخش عظیمی از طبقه سیاسی لبنان را به اینجا رساندند. فساد ابعاد زیادی دارد و تنها فساد مالی و اداری نیست و واضح گفتم که آن‌ها قوی‌تر از دولت هستند. بخشی از طبقه سیاسی در این فساد دست دارند. دیاب درباره پرونده مرزهای دریایی گفت:  این پرونده باید حل شود و من گفتم که باید وزرای ذیربط آن را امضا کنند. پرونده در حال حاضر در دست رئیس‌جمهور است و او می‌داند چه زمانی آن را به جریان بیندازد. این یک موضوع حیاتی است و باید در سریع‌ترین زمان ممکن امضا شود. انتهای پیام,آسیا،خاورمیانه,۱ اردیبهشت ۱۴۰۰ / ۱۱:۳۵,"حسان دیاب,لبنان",حسان دیاب: فساد در لبنان قوی‌تر از دولت است/ در پرونده انفجار بیروت دخالتی نمی‌کنم
191,"به گزارش ایسنا، به نقل از خبرگزاری رویترز، در این نظرسنجی همچنین بسیاری از آنهایی که به این پرسش درباره جدایی ایرلند شمالی از انگلیس پاسخ دادند اعلام کردند که بر این باورند منطقه مذکور ظرف ۲۵ سال آتی از انگلیس جدا می‌شود. توافق صلح ۱۹۹۸ به صورت گسترده به سه دهه خشونت بین ملی گرایان کاتولیک ایرلند که به دنبال ملحق شدن به جمهوری ایرلند و یونیونیست‌های پروتستان که به دنبال ماندن در انگلیس هستند،‌ پایان داد. بوریس جانسون، نخست وزیر انگلیس روز سه شنبه به یک برنامه مستند در بی.بی.سی گفت که انتظار ندارد در زمانی خیلی طولانی چنین رفراندومی برگزار شود. این نظرسنجی که از سوی موسسه ""لوسید تاک"" ایرلند شمالی و از جانب شبکه خبری بی.بی.سی انجام شد مشخص کرده که اگر یک رای گیری همین امروز برگزار شود،‌ حدود ۴۳ درصد از مردم در ایرلند شمالی به جدایی آن از انگلستان رای می دهند، ۴۹ درصد می‌گویند که در این منطقه باقی بمانند و هشت درصد تصمیمی در این باره نگرفتند. همچنین ۵۱ درصد بر این باورند که ایرلند شمالی در ۲۵ سال آتی دیگر جزئی از انگلیس نیست و ۳۷ درصد هم می‌گویند که هنوز بخشی از انگلیس است. برخی در منطقه انتظار دارند که نرخ بالای زاد و ولد در میان کاتولیک‌های ایرلندی به تغییر در توازن قدرت ظرف یک نسل منجر شود. دیگران باور دارند که بسیاری از کاتولیک‌ها در نهایت از این تحول که خروج آن را تضمین می‌کند، رویگردان خواهند شد. از بین کسانی که در این نظرسنجی شرکت کردند، ۴۸ درصد گفتند که پروتکل بریگزیت درباره ایرلند شمالی باید ساقط شود در حالیکه ۴۶ درصد نیز گفتند که باید این پروتکل حفظ شود. انتهای پیام",فرامنطقه ای,۱ اردیبهشت ۱۴۰۰ / ۱۱:۳۶,ایرلند شمالی,ایرلندی‌ها چندان متمایل به جدایی از بریتانیا نیستند
192,"""سیدمحمد سلیمی راد"" افزود: فیلم سرخ‌پوست قصه گویی خوب و روایی دارد که داری ریتم و انسجام خوبی است و این موارد ما را تا انتهای این فیلم برای دیدن آن می کشاند. وی تصریح کرد: کارگردان این فیلم خود می گوید زمانی به فکر ایده ساخت این فیلم می افتد که خبری را در یکی از روزنامه ها می خواند درباره جابجای زندان مرکزی یاسوج به دلیل نزدیکی به فردگاه یاسوج جهت افزایش باند فرودگاه یاسوج و این زمان بود که جرقه و ایده این فیلم خوب در ذهنش شکل می گیرد، و نیما جاویدی زمان این فیلم را به ۵۰ سال قبل ارتباط می دهد و زمان را به عقب می کشاند و زندانی بی گناهی را به تصویر می کشد در قالب فیلم که حین جابجایی زندان خود را در این زندان مخفی می کند تا خود را نجات دهد و تایم این فیلم را ۹۰ دقیقه قرار می دهد. این هنرمند برجسته کهگیلویه و بویراحمد اظهار کرد: فیلم نامه موفق  فیلم نامه ای هست که همه چیز آن به موقع و سرجای خودش باشد، بر فرض مثال در تایم ۸ الی ۱۰ دقیقه که از این فیلم می رود به رییس زندان بنام محمد زاده از ارتقا جایگاه او هم زمان با جابجای این زندان به زندانی وسیع تر می دهند و در فاصله نزدیک این خبر و خوشحالی این فرد دوباره از قایم شدن یا فرار یکی از زندانیان خبری به او می دهند که در این فیلم خوشحالی و ناراحتی با هم آمیخته می شود و فیلم نامه یا فیلم موفق شکل می گیرد. سلیمی راد تاکید کرد: در دقیقه ۱۵ این فیلم خانم ایزدیار به عنوان مددکار وارد زندان و فیلم می شود و شخصیت ایزدیار به عنوان نماد عدالت طلبی در مقابل محمد زاده قرار می گیرد، و این خانم به دنبال اثبات بی گناهی سرخپوست فراری است. وی بیان کرد: نشانه گزاری ها در این فیلم بسیار خوب است و این فیلم با تعلیق شروع می شود و با تعلیق به اتمام می رسد. و موسیقی و فیلم برداری های خوبی در این فیلم بکار رفته که به فیلم روح می دهد و به خوبی نیما جاویدی ساختار درستی را در این فیلم رعایت کرده است و خبری از مستقیم گویی در این فیلم نیست و قهرمان این فیلم خانم ایزدیار است که ضدمحمد زاده است و ندیدن شخصیت سرخ پوست یکی از دلایل موفقیت این فیلم است و این فیلم ریتم خوبی در فیلم نامه نویسی دارد. این هنرمند برجسته کهگیلویه و بویراحمد خاطرنشان کرد: موسیقی استفاده شده در این فیلم کم اما بجا بود و در این فیلم کمتر به فکر قصه گویی بوده کارگردان و شخصیت های این فیلم با منطق خوبی پیش رفته اند که در نهایت رییس زندان با توجه به مستندات به بی گناهی سرخپوست و صحیح بودن حرف های مددکار پی می برد و اجازه فرار سرخ‌پوست را در انتهای فیلم به او می دهد. به گزارش ایسنا، کارگاه نقد فیلم سرخ‌پوست با کارگردانی نیما جاوید به همت معاونت فرهنگی جهاد دانشگاهی کهگیلویه و بویراحمد ۳۰ فروردین ماه با حضور کارشناش برنامه سیدمحمد سلیمی راد در قالب وبینار تخصصی برگزار شد. انتهای پیام",کهگیلویه و بویراحمد,۱ اردیبهشت ۱۴۰۰ / ۱۱:۳۶,"استانی-فرهنگی و هنری,كهگيلويه و بويراحمد,جهاد دانشگاهی,نقد فیلم","برگزاری کارگاه نقد فیلم ""سرخ‌پوست"" در جهاد دانشگاهی کهگیلویه و بویراحمد"
193,به گزارش ایسنا، آژانس دارویی اروپا اعلام کرد: احتمال ارتباط میان تزریق واکسن تک دوز جانسون اند جانسون و بروز موارد نادری از لختگی خون وجود دارد اما با این وجود فوائد تزریق واکسن بر خطرات آن ارجحیت دارد. کمیته ایمنی آژانس دارویی اروپا اعلام کرد: بروز لختگی خون شدید باید به عنوان یکی از عوارض نادر واکسن کروناویروس جانسون اند جانسون شناخته شود. آژانس دارویی اروپا پرونده هشت دریافت کننده واکسن جانسون اند جانسون در ایالات متحده را که دچار لختگی خون و کاهش سطح پلاکت شده بودند مورد بررسی قرار داد. یکی از این بیماران به دلیل لختگی خون جان خود را از دست داده است. مواردی از لختگی خون در اتحادیه اروپا گزارش نشده است. این واکسن در ماه مارس در اتحادیه اروپا مورد تایید قرار گرفت اما به طور گسترده توزیع نشده است. به گزارش ایسنا به نقل از یورونیوز، تمامی موارد نادر لختگی خون در افراد کمتر از ۶۰ سال و در سه هفته نخست واکسیناسیون مشاهده شده است. همچنین اکثریت آنان زن و میانگین سنی آنان ۳۳ سال بوده است. انتهای پیام,سلامت,۱ اردیبهشت ۱۴۰۰ / ۱۱:۳۹,"کروناویروس,اتحادیه اروپا,کرونا در جهان,واکسن کرونا",آژانس دارویی اروپا ارتباط عارضه لختگی خون با یک واکسن آمریکایی را تایید کرد
194,مژدهی فر، در گفت وگو با ایسنا افزود: شیوه نامه و لایحه ای برای حمایت از رانندگان اتوبوس درون شهری ارومیه و پرداخت کمک یارانه به آنها تدوین و کلیات آن در شورای شهر تصویب شده و بررسی و تصویب جزییات آن مراحل اداری را طی می کند. وی تصریح کرد: بعد از تصویب لایحه و شیوه نامه جدید رانندگان با امضای قرارداد جدید به فعالیت خود ادامه خواهند داد. رئیس سازمان حمل ونقل بار و مسافر شهرداری ارومیه با اشاره به اینکه در مدت اعتصاب رانندگان اتوبوس درون شهری ارومیه، شهرداری با بکار گیری اتوبوس های ملکی نگذاشته خللی در جابجایی مسافران صورت گیرد،اظهار کرد: با توجه به تعطیلی کسب وکارها و تعداد کم مسافر در سطح شهر بااین وجود ۳۵ دستگاه اتوبوس و ۴۰دستگاه ون ومینی بوس به ارائه خدمات می پردازند. مژدهی فر خاطر نشان کرد: در بودجه شهرداری برای خرید اتوبوس های جدید درون شهری و نوسازی آن ها ردیفی پیش بینی شده که در صورت تحقق اعتبار و تخصیص در اسرع وقت اتوبوس های جدید وارد ناوگان حمل ونقل عمومی ارومیه خواهد شد. انتهای پیام,آذربایجان غربی,۱ اردیبهشت ۱۴۰۰ / ۱۱:۴۰,استانی-اجتماعی,رانندگان اتوبوسهای شهری ارومیه با شیوه نامه جدید به فعالیت باز می گردند
195,رئیس جهاد کشاورزی استان قم در گفت‌وگو با ایسنا در خصوص میزان ظرفیت گندم تولیدی استان بیان کرد: با توجه به اینکه نیاز گندم استان به ۱۰۰ هزار و حتی گاهی ۱۵۰ هزار تن می‌رسد، گندم تولیدی استان هیچوقت تأمین کننده این نیاز نبوده و مجبور به واردات گندم از استان‌های دیگر یا خارج از کشور هستیم. وی افزود: با توجه به کاهش میزان بارندگی، دیم‌ها و کشتزارهای آبی از وضعیت مطلوبی برخوردار نمی‌باشند بنابراین برآورد ما از گندم تولیدی استان بین ۲۰ تا ۲۲ هزار تن می‌باشد که تلاش می‌کنیم حداقل ۱۵ هزار تن  از این مقدار را خرید کنیم. این مقدار تأمین کننده گندم یک تا یک ماه و نیم استان است. رئیس جهاد کشاورزی استان قم با اشاره به خرید تضمینی گندم با نرخ پنج هزار تومان اظهار کرد: خوشبختانه نرخ خرید تضمینی گندم به طوری که کشاورز نیز متحمل ضرر و زیانی نشود افزایش یافت اینگونه تولید داخل افزایش و واردات کاهش میابد. وی اضافه کرد: اگر این امر صورت نمی‌گرفت می‌بایست شاهد تبعات بسیاری مانند تبدیل گندم به نهاده‌های دامی باشیم زیرا در حال حاضر قیمت جو بالای شش هزار تومان است و اگر برای گندم قیمت نامناسبی وضع می‌شد کشاورزان به دلیل متحمل شدن هزینه‌های زیاد تولید، به فروش گندم به دامداران با قیمت بیشتر روی می‌آوردند. پورمیدانی در رابطه با اقدامات انجام شده در جهت جلوگیری از جایگزینی گندم با نهاده‌های دامی عنوان کرد: در این راستا همواره تلاش شده است گندم مورد نیاز دامداران نیز تأمین شود تا فشاری روی مزارع گندم وجود نداشته باشد با این وجود بالاخره همواره کمبودهایی وجود دارد. پورمیدانی هزینه‌ یک هکتار مزرعه گندم را حداقل چهار میلیون تومان بیان کرد و گفت: علاوه بر این هزینه‌های جانبی و نیروی انسانی نیز در میان است. نرخ پیشنهادی کشاورزان برای فروش گندم شش هزار تومان بوده اما اگر بخواهیم دو طرف را در نظر بگیریم و قیمت منصفانه تعیین کنیم پنج هزار تومان مناسب بوده و جای بهانه‌ای باقی نمی‌گذارد. وی ابراز کرد: امیدواریم امسال هم شاهد همکاری کشاورزان زحمت‌کش باشیم تا هم تولید داخل افزایش پیدا کرده و هم از واردات مقدار زیادی گندم و دیگر تبعات جلوگیری شود. همچنین زارعی، رئیس اتحادیه نانوایان، در گفت‌وگو با ایسنا بیان کرد: قیمت نان تنها متأثر از قیمت آرد یا گندم نیست و اگر قرار باشد با گران شدن این دو افزایش یابد حداکثر ۲۰ تا ۲۵ درصد افزایش نرخ خواهد داشت اما فعلا که ثابت است. انتهای پیام,قم,۱ اردیبهشت ۱۴۰۰ / ۱۱:۴۰,"استانی-اقتصادی,کشاورزی ,گندم,خرید تضمینی گندم",ماجراهای گندم پر حاشیه! کشاورزان با قیمت جدید مشکلی ندارند؟
196,حسن رهایی در گفت و گو با ایسنا با اعلام این خبر گفت: بنا بر ماده ۸ آیین نامه شورای نظارت و گسترش تشکیلات فرهنگی جهاددانشگاهی، مبنی بر لزوم ابلاغ مصوبات این شورا از سوی رئیس جهاددانشگاهی کشور، پس از پیشنهاد تأسیس مرکز مستندسازی و تولیدات چندرسانه‌ای واحد سمنان و بررسی در جلسه شورای نظارت و گسترش تشکیلات فرهنگی جهاددانشگاهی کشور، موافقت اصولی تأسیس این مرکز توسط رئیس جهاددانشگاهی کشور ابلاغ شد. وی افزود: زمینه فعالیت این مرکز مستندسازی، طراحی، تولید و عرضه محصولات و محتوای رسانه ای در قالب های رسانه ای مختلف همچون  تولید محصولات خبری(مصاحبه، گفتگو، گزارش خبری، گزارش تصویری)، پوستر، فیلم، کلیپ، چند رسانه ای شامل مالتی مدیا، اینفوگرافیک، موشن گرافی، فتوگرافی و... است. رئیس جهاددانشگاهی استان سمنان ادامه داد: انجام فعالیت های فرهنگی شاخص و گزین در این حوزه، مانند ارائه خدمات تخصصی به تشکل ها و نهادهای فرهنگی، ارگان ها و دستگاه های عمومی دولتی و غیردولتی از جمله مستندسازی برنامه ها و رویدادهای مختلف، مستندسازی فعالیت ها و خدمات مربوط، معرفی ظرفیت ها و پتانسیل های موجود در قالب چندرسانه ای، تولید محتوا و طراحی تبلیغات محیطی اثرگذار و... نیز از جمله سایر فعالیت های مرکز مستندسازی جهاددانشگاهی استان سمنان خواهد بود. رهایی اظهار کرد: تولید محصولات رسانه ای و چندرسانه ای در قالب های نوآورانه، هنری و جذاب و معرفی ظرفیت ها و پتانسیل های موجود در حوزه های مختلف در کشور می تواند بستری برای عرضه و بازتولید فرهنگ ناب ایرانی – اسلامی و معارف دینی و قرآنی و به ویژه ترویج سبک زندگی اسلامی که از مطالبات جدی مقام معظم رهبری است در بین جامعه باشد، در حوزه خدمات فرهنگی نیز همین مطلب و ضرورت صدق می کند ضمن این که امروزه خلا جدی در حوزه تولید محتوی و ارائه خدمات و محصولات تخصصی فرهنگی احساس می شود. وی با اشاره به سابقه فعالیت چندین ساله جهاددانشگاهی استان سمنان در حوزه های مختلف فرهنگی و رسانه ای اضافه کرد: این نهاد انقلابی با در اختیار داشتن نیروهای تمام وقت و با تخصص فعالیت های مختلف رسانه ای و خبری، تصویربرداری، عکاسی و مستندسازی را از سال های گذشته آغاز کرده است، در سال های اخیر نیز در حوزه فعالیت های رسانه ای و مستندسازی با سازمان ها و ارگان های مختلفی همکاری داشته است. انتهای پیام,سمنان,۱ اردیبهشت ۱۴۰۰ / ۱۱:۴۱,"استانی-علمی و آموزشی,سمنان,منطقه سمنان,جهاد دانشگاهی",صدور مجوز فعالیت مرکز مستندسازی و تولیدات چندرسانه ای جهاددانشگاهی استان سمنان
197,"با شتابی که تغییرات کاربری اراضی کشاورزی در مازندران به خود گرفته، تصور کنید تا ۳۰ سال آینده، به جای کشت برنج در این اراضی باید شاهد آپارتمان‌های چند ۱۰ طبقه و یا ویلاهای لاکچری باشید. ویلاهایی که شاید در طول سال حتی یک ماه هم مورد استفاده قرار نگیرند و در این میان آنچه به عنوان نتیجه شاهد آن خواهیم بود، وابستگی یک کشور به محصول استراتژیک برنج است. بسیاری از مازندرانی‌ها حتی نمی‌توانند تصور کنند که روزی باید برنج ""پاکستانی یا هندی"" را به جای ""طارم درجه یک"" و یا ""جگل"" مصرف کنند اما با این سرعتی که تغییر کاربری‌ها به خود گرفته است، این موضوع خارج از دسترس نیست. موضوع تغییر اراضی کاربری تنها به شالیزارهای این استان محسوب نمی‌شود، بحث جدی این روزهای استان ساحلی مازندران، بلندمرتبه‌سازی در سواحل نیز هست، موضوعی که با سرعت زیاد در جریان است و البته با ورود تدریجی مسئولان به این امر شاید واکنش‌هایی نسبت به مقابله با این موضوع دیده شود اما قطعا تا زمان برخورد با متخلفان باید به این مثل برسیم که ""نوش دارو پس از مرگ سهراب؟"". مشاوران املاک غیرمجاز؛ متهمان اصلی تغییر کاربری اراضی مازندران! در این راستا مهدی رازجویان با اشاره به نقش صنعت کشاورزی در توسعه کشور، اظهار کرده که حفظ اراضی کشاورزی و باغی در مازندران جهت تامین امنیت غذایی کشور ضروری است. رازجویان در این زمینه، نوک پیکان را به سوی مشاوران املاک گرفته و معتقد است، مشاوران غیرمجاز املاک تنها به فکر کسب درآمد هستند و برای این افراد حفظ محیط ‌زیست و زمین‌های کشاورزی اهمیتی ندارد بنابراین باید با این افراد سودجو برخورد قانونی شود، موضوعی که مورد انتقاد بسیاری از مشاوران املاک قرار گرفته و ضعف مدیریتی مسئولان را دلیل اصلی این اتفاقات می‌دانند. از سوی دیگر، معاون هماهنگی امور عمرانی استانداری مازندران به این نکته نیز اشاره کرد که، دهگردشی با هدف برخورد با متخلفین باید از سوی دهیاران و بازرسان جهاد کشاورزی به صورت منظم انجام شود. رازجویان با اشاره به نام‌گذاری سال توسط مقام معظم رهبری به تولید، پشتیبانی ها، مانع‌زدایی‌ها، به این نمته تاکید کرد که در برابر برخورد قانونی با متخلفین حوزه ساخت و سازهای غیرمجاز باید از تولیدکنندگان موفق و قانون‌ مدار مسکن حمایت شود. وی با تاکید بر اینکه شهرداری‌ها در حوزه شهری و دهیاری‌ها در حوزه روستایی باید جدیت بیشتری در برخورد با متخلفین داشته باشند، اشاره کرده که، با مسئولین و کارکنان ادارات که با متخلفین ساخت و سازهای غیرمجاز همکاری کرده و در دادن انشعابات آب، برق و گاز به آنها نقش داشتند باید بر حسب قانون برخورد شود. با مرتفع‌سازی‌های غیرمجاز برخورد می‌کنیم در همین راستا رئیس کل دادگستری مازندران نیز بر پیشگیری از تغییر کاربری اراضی و به ویژه مرتفع‌سازی‌های غیرمجاز تاکید کرد. حجت‌الاسلام اکبری با حضور در شهرستان بابلسر ضمن بازدید از ساحل شهرکی علی آبادمیر وبرخی شهرک‌های این شهرستان که سواحل را تصرف کرده‌اند، بر حفظ حریم ساحل و آزادسازی سواحل از ساخت و سازهای غیرقانونی تاکید کرد. وی همچنین جلوگیری از مرتفع‌سازی و تخریب مرتفع‌سازی‌های غیرمجاز مورد تاکید قرار داد و به این نکته اشاره کرد که، دستگاه‌های مسئول، عزمی جزم‌ برای تعیین تکلیف سواحل شمال کشور دارند و رئیس قوه قضائیه نیز همواره بر اهمیت و ضرورت آزادسازی حریم سواحل دریای خزر در چارچوب قوانین و مقررات جاری تاکید دارند. وی در این بازدید به این نکته نیز اذعان کرد که، در گذشته بخش عمده‌ای از سواحل مازندران در اختیار نهادها و بخش خصوصی بود و ۱۰۰ها شهرک مسکونی که اغلب در اختیار بخش خصوصی قرار داشت مانع از دسترسی مردم به سواحل می‌شد، بر این اساس با هم اندیشی و نظام مند کردن شیوه های آزادسازی و قاطعیت نهادهای مسئول، زمینه دسترسی و استفاده عموم از سواحل فراهم شده است. اکبری در این زمینه، اشاره کرده که سواحل مازندران، پربازدیدترین قسمت‌ها در نوار شمالی کشور است و زمینه استفاده برای عموم باید فراهم شود؛ ضوابط و دستورالعمل‌ها در مورد حریم دریا و رعایت فاصله قانونی ۶۰ متری کاملا مشخص و آشکار است و با متصرفان غیرقانونی، برخورد قانونی صورت می گیرد. مازندران در مرز هشدار آلودگی هوا به گزارش ایسنا، موضوع مهمی که باید به آن اشاره کرد و به طور معمول در میان مسئولان مورد غفلت قرار می‌گیرد، ارزش ریالی زمین در سواحل است که موجب می‌شود تا افزایش ارتفاع در ساخت و سازهای مسکونی بدون رعایت فاصله در کنار هم انجام شود و این امر همانند دیواری جلوی ساحل خزر عمل می‌کند و در نتیجه مشکلات زیست محیطی را در شهرهای ساحلی استان مازندران به وجود آورده به طوریکه چندی پیش به‌صورت لحظه‌ای ppm اندازه گیری شده هوا در مازندران به مرز هشدار رسیده بود که این تلنگری برای مازندران خواهد بود . کارشناسان ساختمان سازی نیز بر این باورند که برای حفظ اراضی کشاورزی و جلوگیری از تغییر کاربری غیر قانونی ، ارتفاع سازی در استان ضروری است اما جانمایی درست باید صورت بگیرد تا آسیب زیست محیطی کمتری وارد شود و در نوار ساحلی، مرتفع سازی به دلایل اقتصادی توسعه یافته و این به  لحاظ زیست محیطی آسیب زننده است. شمارش معکوس نفس‌های بریده بریده در مازندران حسینعلی ابراهیمی کارنامی مدیرکل محیط زیست مازندران پیش از این در گفت‌وگو با ایسنا با اشاره به اینکه در صنعت ساخت و ساز به شکل‌گیری جزایر حرارتی دقت نکرده‌ایم، تصریح کرد: با ساخت برج‌های بلندمرتبه در برخی شهرها، راه هوا از دریا را مسدود کردیم که مانند سدی جلوی خزر عمل کرده است و اگر اینطور پیش برویم در مازندران خفه می‌شویم. مدیرکل حفاظت محیط‌زیست مازندران با بیان اینکه چند هزار هکتار در میانکاله خشک شد، ریز گردها در بخش شرقی مازندران دیده شده و شرق مازندران در تهدید کانون‌های آلودگی طبیعی هستند، گفت: زیست‌گاه پرندگان تخریب شد وتالاب دریایی وجود آب‌بندان‌ها موجب آسیب شده و نیروگاه نکا با استفاده از سوخت مازوت بی‌کیفیت آلودگی را به ۱۰۰ppm  رسانده است. وی افزود: نسیم دریا در روز به سمت خشکی و در شب از خشکی به دریا می وزد و در نتیجه کوران باد بین دریا و خشکی و کوهستان رطوبت را تنظیم و برخی از قواعد طبیعی روی زمین نیز به درستی اعمال می شود. ابراهیمی گفت: با توسعه بلند مرتبه‌سازی بدون فاصله در سواحل، عبور و گردش هوا بین دریا با خشکی متوقف شد و در نتیجه رطوبت، بوی نامطبوع و برخی مشکلات زیست محیطی و معضلات بهداشتی  در شهرهای ساحلی استان به وجود آمد. انتهای پیام",مازندران,۱ اردیبهشت ۱۴۰۰ / ۱۱:۴۳,"استانی-فرهنگی و هنری,گردشگري,محیط زیست ,بلند مرتبه سازی,سواحل مازندران,آزادسازی سواحل مازندران","آغاز شمارش معکوس ""بریده بریده شدن"" نفس‌های مازندران"
198,بابک محمدیان در گفت‌وگو با ایسنا، اظهار کرد: بر اساس مصوبه ستاد کرونا، با توجه به محدودیت‌های اعلام شده، خوابگاه دانشجویی اکنون تنها برای دانشجویان تحصیلات تکمیلی و دانشجویانی که در شرف فارغ‌التحصیلی هستند و نیاز به استفاده از آزمایشگاه‌ها و کارگاه‌ها برای دروس عملی دارند، فعال است. وی افزود: عمده فعالیت‌ دانشجویان اکنون به صورت مجازی است و تنها دانشجویانی حق حضور در دانشگاه دارند که تحصیلات تکمیلی هستند و یا برای فارغ‌التحصیل شدن، نیاز به استفاده از امکانات دانشگاه دارند. مجوز حضور در دانشگاه و استفاده از امکانات خوابگاهی تنها برای این دانشحویان فعال است. مدیر امور دانشجویی دانشگاه شهید چمران اهواز در پایان با بیان اینکه همه پروتکل‌های بهداشتی در خوابگاه‌ها رعایت می‌شوند، گفت: در اتاق‌های هشت نفره تنها یک دانشجو اسکان داده شده است. و دانشجویان پیش از اسکان به مرکز مشاوره دانشگاه ارجاع داده می‌شوند تا از نظر روحی بررسی شوند. همچنین در صورت نیاز تست ریپید در مرکز بهداشت دانشگاه انجام می‌شود. انتهای پیام,خوزستان,۱ اردیبهشت ۱۴۰۰ / ۱۱:۴۲,"استانی-علمی و آموزشی,علمی و آموزشی-خوزستان,خوابگاه دانشجویی,دانشگاه شهید چمران اهواز",خوابگاه‌های دانشگاه چمران اهواز برای چه دانشجویانی فعال است؟
199,به گزارش ایسنا، بنابراعلام آراد آهن، آیا می دانید انتخاب صحیح آهن آلات تا حد زیادی می تواند در صرفه جویی هزینه ساخت و قیمت تمام شده سازه به شما کمک کند. اما این سوال پیش می آید محصولات آهنی مورد نیاز پروژه خود را از کجا تهیه نماییم و چگونه می توانید آهن آلات مورد نیاز را با بهترین قیمت برای پروژه خود تهیه نماییم؟ در بحث وزن واستحکام سازه ها، انتخاب آهن آلات تاثیر بسزایی دارند. هدف از نگارش این متن معرفی مجموعه ای مطمئن و معتبر فروش با مناسب ترین  قیمت گذاری برای خرید انواع آهن آلات است و همچنین کمک و راهنمایی برای هموطنان عزیز که تصمیم دارند برای پروژه های خود بهترین مصالح و آهن آلات با کیفیت را انتخاب نمایند. معرفی شرکت بزرگ آراد آهن شرکت بازرگانی آرادآهن ، با بیش از دو دهه فعالیت، فروش و عرضه آهن آلات ساختمانی و صنعتی در ایران را در کارنامه خود دارد. هدف این مجموعه از ابتدای شروع فعالیت در بازار براین بوده است که به عنوانی مرجعی معتبر و قابل اطمینان در عرصه تامین آهن آلات در ایران شناخته شود که با تلاش فراوان مدیرانی شایسته و پرسنل متخصص ، همواره در راستای دست یابی به این هدف بزرگ گام برداشته ودر این راه به موفقیتهای چشمگیری نائل آمده است. نیروهای کارآزموده و خبره آرادآهن به صورت روزانه با رصد بازار همواره متلاطم آهن و ارتباط  بی واسطه با کارخانجات معتبر تولید آهن، توانسته اند عنوان رتبه برتر فروش و قیمت گذاری انواع آهن آلات را با بهترین قیمت از آن خود کنند. زمینه های اصلی فعالیت شرکت بزرگ آراد آهن همانطور که بدان اشاره شد آراد آهن بنگاهی بزرگ در زمینه تامین آهن آلات با بهترین قیمت می باشد. از جمله محصولات این مجموعه می توان به موارد زیر اشاره کرد. انواع تیرآهن: تیرآهن ipe، تیرآهن ipb یا تیرآهن هاش سبک و سنگین، تیرآهن  inp، تیرآهن زنبوری، تیرآهن ذوب آهن اصفهان، تیرآهن ظفر بناب میلگرد: آجدار،ساده، کلاف انواع قوطی: قوطی آهنی، قوطی ستونی، قوطی نگینی پروفیل: پروفیل آبرو، پروفیل زد،پروفیل درب و پنجره ورق فولادی: ورق سیاه فولاد مبارکه،ورق فولادی سبا ، ورق هفت الماس، ورق فولادی گیلان ، ورق فولادی اهواز، ورق اکسین، ورق روغنی،ورق رنگی، ورق گالوانیزه، ورق آجدار، ورق اسید شویی، ورق سینوسی،...  لوله: لوله داربستی، لوله جداره چاه، لوله گازی، لوله مانیسمان، لوله اسپیرال، لوله مبلی و... نبشی، ناودانی، سپری آهنی محصولات مفتولی: سیم۵/۱ ، سیم ۵/۲، سیم قالب بندی، توری مرغی، توری پرسی، توری حصاری، توری فرنگی، توری گابیون لوازم سوله: عرشه فولادی، پیچ سرمته، پشم شیشه، ورق کرکره و... بهترین قیمت آهن آلات و خدماتی متفاوت در آراد آهن مجموعه آرادآهن افتخار همکاری با شرکت ها و سازمان های بزرگ دولتی و خصوصی زیادی در کارنامه فعالیت خود دارد و تامین کننده آهن آلات بسیاری از پروژه های بزرگ عمرانی کشوری بوده است. شرکت بازرگانی آرادآهن با توجه به نیاز روز جامعه، بستری متفاوت در زمینه خرید و فروش را برای کسب رضایت حداکثری مشتریان خود فراهم کرده است. یکی از اهداف این مجموعه تداوم همکاری مستمر با مشتریان بزرگ خود است و در راستای دست یابی به این هدف از هیچ تلاش مضایقه نمی کند. مجموعه آرادآهن با ایجاد شبکه های اطلاع رسانی در فضای مجازی، بستری مناسب جهت انجام خریدآهن آلات بصورت اینترنتی را فراهم آورده است. سایت و کانال تلگرام اعلام قیمت آهن آلات آراد آهن، یکی از معتبرترین کانالهای فعال اعلام قیمت و فروش آهن آلات ایران است. شرکت آراد آهن با بارگیری، ارسال سریع و تحویل به موقع محصولات آهنی، خریداری شده در کمترین زمان به تمام نقاط کشورارسال می کند. پایبندی قانونی واخلاقی به اصول تجاری در راستای مشتری مداری از اهداف دائمی آراد آهن است. مجموعه آرادآهن کلیه محصولات فروخته شده را باضمانت برای مشتریان ارسال می کند و امکان برگشت و تعویض کالای معیوب را فراهم آورده است. تامین انواع آهن آلات مورد نیاز پروژه های سنگین و فروش اعتباری محصولات پس از اعتبارسنجی مشتریان از دیگر خدمات این مجموعه می باشد. قیمت گذاری آهن آلات در آراد آهن استفاده از آهن آلات در صنایع، یکی از شاخص های صنعتی بودن کشور محسوب می شود، اما قیمت روز انواع آهن آلات دستخوش نوسانات بسیاری می شود. این نوسانات قیمت متاثراز فاکتورهای مختلفی است. قیمت آهن آلات علاوه بر خصوصیات و ویژگی های منحصر به فرد هر محصول، به نحوه تولید، نرخ ارز و تامین مواد اولیه، نیروی کار و ... بستگی دارد. نرخ های متفاوتی که در بازار اعلام می شود در برخی موارد موجب سر در گمی برخی خریداران و کاربران خواهد شد. راهکار پیشنهادی ما برای این موضوع مراجعه به مجموعه آرادآهن به عنوان مرجعی مطمئن و معتبر است که به صورت روزانه و لحظه ای نرخ این محصولات آهنی را در کانال تلگرام و سایت خود_ آراد آهن_ درج می نماید. این مجموعه همچنین برای اطلاع مشتریان وآشنایی بیشتر کاربران با محصولات آرادآهن در بخش دانشنامه آرادآهن به انتشار مقالاتی جهت معرفی محصولات و توضیح ویژگی های هر محصول می پردازد. شما می توانید با مراجعه به سایت ارادآهن، بخش محاسبه وزن محصولات به صورت آنلاین، محاسبه وزن میلگرد ، وزن نبشی، وزن ورق، وزن پروفیل، وزن سوله را به صورت آنلاین محاسبه نمایید. جدول اشتال وزنی کلیه آهن آلات را در سایت آراداهن قابل مشاهده است. انتهای رپرتاژ آگهی,خبر بازار,۱ اردیبهشت ۱۴۰۰ / ۱۱:۴۳,"قیمت آهن آلات,قیمت روز میلگرد,شرکت بزرگ آراد آهن",معرفی مجموعه آرادآهن، مجموعه ای معتبر جهت خرید آهن آلات
200,به گزارش ایسنا، روزنامه ایران نوشت: «رتبه‌اش ۱۰ شد. کلی درس خواند تا همان دانشگاهی که می‌خواهد قبول شود اما چه اتفاقی افتاد که تا امروز دانشگاه مورد علاقه‌اش را هنوز به چشم خود ندیده؟ کرونا آمد و گفتند کلاس‌ها مجازی برگزار می‌شود. بنابراین تا امروز نه تنها دانشگاهی را که در آن قبول شده ندیده که حتی پایش را هم به شهری که دانشگاهش آنجاست نگذاشته. «باورت می‌شود؟ حتی برای ثبت‌ نام گفتند مدارکت را با پست ارسال کن؟ من در یک شهر کوچک زندگی می‌کنم. با خودم گفتم حسابی درس بخوانم تا به تهران بیایم و از امکانات دانشگاه و کتابخانه‌اش استفاده کنم حالا، حال و روز ما را ببین! روزها حسرت می‌خورم که آنچه را از دست داده‌ام دیگر برنمی‌گردد و همه اینها افسرده‌ام کرده است.» اینها فقط حرف‌ها و دغدغه‌های این دانشجو نیست. خیلی از دانشجویانی را که می‌شناسم این روزها حرف‌های مشابهی دارند. این که فکر می‌کرده‌اند شرایطی که کرونا به وجود آورده موقتی است و آنها یکی - دو ترم را در خانه و پشت سیستم کامپیوترشان می‌گذرانند و تمام اما با طولانی‌شدن این روند، خسته، کلافه و افسرده شده‌اند. خیلی‌هایشان می‌گویند یعنی این شرایط تمام می‌شود؟ آیا دوباره می‌توانند به فضای درس و دانشگاه بازگردند؟ آیا می‌توانند تجربیاتی که روزی خوابش را می‌دیدند از سر بگذرانند؟ آیا روزهایی که از دست رفته قابل جبران هست؟ «من هنوز کارت دانشجویی‌ام را نتوانسته‌ام بگیرم. به یکی از همکلاسی‌ها گفتم عکسش را برایم بگیرد و بفرستد. تا به حال توی کتابخانه دانشگاه پا نگذاشته‌ام. حداقل اجازه بدهند، خوابگاه‌ها باز شود تا ما هم بتوانیم کمی از امکانات دانشگاهی که کلی برای قبول‌شدن در آن زحمت کشیده‌ایم، استفاده کنیم. کسی که رتبه خیلی بالاتری هم دارد دقیقاً الان شرایط من را دارد. آیا همه اینها کلافه‌کننده نیست؟ فرق الان من با کسی که کلاً مجازی درس می‌خواند چیست؟» این نظر یکی از استادانی است که نمی‌خواهد اسمی از او در این گزارش آورده شود: «راستش واقعاً شرایط سختی شده و من افسردگی و کلافه‌شدن را در میان دانشجوها می‌بینم. کاش کسی به فکر روح و روان آنها باشد. من آدم مثبت‌اندیش و آرامی هستم و معمولاً همه را دعوت به آرامش می‌کنم اما یک بار سر کلاس گفتم دیگر نمی‌توانم به این روش ادامه بدهم چون مدام اینترنت قطع می‌شد؛ در حالی که بعضی بچه‌ها همایش داشتند. دائم داخل کلاس می‌شدم و بعد به بیرون پرت می‌شدم. فشارهای بیرونی هم هست این همه خبر مرگ و روزهای سیاه که می‌دانم فقط مخصوص من و دانشجوها نیست اما همه اینها فشار مضاعف است. اگر وضعیت به همین منوال پیش برود دیگر کلاس جدیدی انتخاب نمی‌کنم.» این استاد صاحب‌نام یکی از رشته‌های علوم انسانی ادامه می‌دهد: «در رشته‌های علوم انسانی تا قبل از ماجرای کرونا مدام در کلاس بحث و صحبت بود. استاد و دانشجو خیلی شرایط کلاس را عوض می‌کردند اما الان دانشجو در فضای مجازی نهایتاً تایپ می‌کند یا گاهی اجازه صحبت می‌گیرد. آن قدر هم شرایط فراهم نمی‌شود که بحث کنیم. گاهی می‌فهمی دانشجو دارد وسط خیابان بحث می‌کند و صدای موتور و ماشین می‌آید یا لم داده روی مبل خانه‌اش و وسط خواب نیمروزی یک چیزی می‌گوید. این فضا روح و روان را فرسوده می‌کند. من گاهی احساس می‌کنم در خلأ صحبت می‌کنم. سکوت کلاس آدم را می‌گیرد.» مریم دانشجوی کارشناسی ارشد رشته علوم سیاسی است و همه اینها را در دو ترم دانشگاهش تجربه کرده: «من وقتی خودم همایش می‌دادم دائم از خودم می‌پرسیدم اصلاً بچه‌ها به من گوش می‌دهند؟ یک هفته کامل برای کارم زحمت کشیدم اما وقتی چهره‌ها را نمی‌بینی خواه ناخواه این سؤال برایت پیش می‌آید که اصلاً کسی به تو گوش می‌دهد یا نه؟ وقتی سر کلاس حضوری هستی به هر حال آدم‌ها و عکس‌العمل‌شان را می‌بینی اما در فضای مجازی لزوماً این اتفاق نمی‌افتد. همه اینها فرسودگی می‌آورد. ترم قبل بچه‌ها بیشتر با هم بحث می‌کردند و شور و اشتیاق بیشتر بود اما این ترم می‌بینم انگار همه شورشان را از دست داده‌اند. انگار همه دچار کرختی شده‌اند. من فکر می‌کنم اگر فضا همین طور پیش برود مدام اشتیاق دانشجوها برای درس‌خواندن کمتر می‌شود. قبلاً همه شرایط را موقت می‌دانستند اما الان می‌گویند ممکن است این شرایط ادامه پیدا کند و حتی امتحانات هم معلوم نیست حضوری باشد. همه اینها احساس سرخوردگی ایجاد می‌کند و آدم دائم احساس بدشانسی می‌کند؛ این که دورانی از زندگی‌اش از دست رفته که دیگر برنمی‌گردد؛ حتی یک بار یکی از استادان ما گفت کاش شرایط کمی خوب می‌شد و ما می‌توانستیم چند جلسه‌ای همدیگر را ببینیم تا لااقل بفهمیم با چه کسانی کلاس داریم.» ثمین دانشجوی شیمی است. او اوایل به خاطر کم‌شدن فشار درس‌ها خوشحال بود توی خانه درس می‌خواند اما این روزها احساس کاملاً متفاوتی دارد: «در هر صورت توی خانه درس‌خواندن راحت‌تر است اما بعد از گذشت یک سال و نیم چون سال بعد هم سال آخر دانشگاهم است دیگر این شرایط برایم سخت شده و دوست ندارم توی خانه بمانم. دوست دارم بروم دانشگاه و آزمایش‌ها را عملی انجام دهم. رشته ما کلی درس عملی دارد.» ثمین می‌گوید این روزها بشدت افسرده شده و دلش نمی‌خواهد این روال ادامه پیدا کند: «حجم درس‌ها قبلاً بیشتر بود اما حالمان بهتر بود. همین که بچه‌ها را می‌دیدیم و با هم حرف می‌زدیم کلی خوش می‌گذشت اما این روزها خیلی‌ها در حالت خواب درس می‌خوانند یا کلاس‌ها را می‌گذرانند. قبلاً بچه‌ها در کلاس حضوری با انگیزه بیشتری درس می‌خواندند و رقابت بیشتری داشتیم.» نگرانی ثمین از آن جهت بیشتر است که فقط یک سال تا فارغ‌التحصیلی‌اش مانده و ممکن است درسش در حالی تمام شود که کرونا همچنان باشد و این یک سال آخر هم مجازی بگذرد. او می‌گوید: «باز هم خوش‌شانس بودم که دو سال دانشگاه واقعی را تجربه کردم. اما خیلی‌ها شروع دانشگاه‌ برای‌شان همین طوری بود و به نظر من این فرصت دیگر برایشان برنمی‌گردد. اتفاقی که برای ما افتاد غیر قابل جبران است. من فکر می‌کنم دوره دانشجویی من در دوره کارشناسی کاملاً از دست رفت. ما می‌توانستیم کلی تجربه‌های هیجان‌انگیز داشته باشیم اما تمام این تجربه‌ها را از دست دادیم و به جایش با خانه‌نشینی روزگار گذراندیم. همه اینها افسرده‌کننده است. مگر چه سرگرمی در خانه داریم؟ دائم در دنیای مجازی هستیم؛ درس مجازی، کتاب خواندن مجازی، همه چیز مجازی است. این سن برای من دیگر تکرار نمی‌شود و من مجبورم به این روال ادامه دهم چون کار دیگری از دستم برنمی‌آید.» او دانشجوی معماری است و درباره مشکلات خاص این رشته می‌گوید: «مشکلات کلاس آنلاین را که خودتان بهتر می‌دانید نبود صدا و تصویر درست و هزار بدبختی که درباره‌اش هزار بار گفته‌ایم. علاوه بر این رشته‌ من بیشتر عملی است و باید ببینم تا یاد بگیرم و این پشت سیستم غیر قابل فهم است. ما نیاز داریم پیش هم باشیم و یک چیزی را رسم و طراحی کنیم. جاهای مختلف را ببینیم و ... کارهای ما ضعیف شده. وقتی کنار هم بودیم جو بهتری داشتیم و حالمان بهتر بود. این خانه‌نشینی واقعاً ناراحت‌کننده است.» زهرا دانشجوی تربیت بدنی است. او هم مشکلات خاص خودش را دارد: «ما این همه پول کلاس عملی برای والیبال و شنا می‌دهیم اما تا حالا رنگ استخر و باشگاه را هم ندیده‌ایم. هر واحد ۵۰۰ تا ۶۰۰ هزار تومان است. حالا بگذارید برایتان بگویم کلاس‌های ما چطور می‌گذرد. استاد می‌گوید درباره یک حرکت بیایید حرف بزنید و عملاً کلاس با صحبت ما درباره حرکات می‌گذرد. این اصلاً حس و حال دانشگاه و یک کار عملی را نمی‌دهد و آدم را دلگیر و خسته می‌کند. قبلاً خوشحال بودیم می‌رویم توی زمین توپ می‌زنیم و شنا می‌کنیم. طبیعتاً دیگر آن حال و هوا اصلاً نیست. از آن طرف یک خوبی دارد؛ اصلاً غیبت نمی‌خوریم و در هر حال می‌توانیم در کلاس درس حاضری بزنیم اما یک دوره عمرمان رفت و دیگر بر نمی‌گردد.» زهرا می‌گوید از ابتدای دوره کارشناسی‌اش اوضاع همین بوده چون او از کاردانی به کارشناسی آمده: «این که کلاس بروی بعد هم با دوستانت بروی بیرون، انگار دیگر قرار نیست برای ما تکرار شود.» کرونا خیلی چیزها را تغییر داده شاید اگر تا همین چند سال پیش می‌گفتند روزی می‌رسد که دانشجویی دانشگاه قبول شود اما هرگز رنگ دانشگاهش را نبیند حرف‌هایش را باور نمی‌کردیم یا باور نمی‌کردیم کسی همانجا پای سیستم کامپیوترش بتواند مدرک شیمی یا تربیت بدنی بگیرد اما همه اینها اتفاق افتاده و ملالش غیر قابل تحمل شده. چه کسی می‌داند در آینده چه اتفاق دیگری خواهد افتاد.» انتهای پیام,رسانه دیگر,۱ اردیبهشت ۱۴۰۰ / ۱۱:۴۳,کروناویروس,دانشگاه پشت پرده کرونا
201,به گزارش ایسنا، مبلغ وام کرونا برای بخش گردشگری از ۱۶ تا ۹۰۰ میلیون تومان با نرخ سود ۱۲ درصد و مهلت بازپرداخت، طبق آخرین مصوبه ستاد ملی کرونا، از اردیبهشت‌ماه سال ۱۴۰۰ تعیین شده بود. درحالی‌که برخی شعبه‌های بانکی آن مصوبه را تمکین نمی‌کردند و همچنان در انکار به سر می‌بردند و حساب‌های گیرندگان این وام را مشمول جریمه دیرکرد کرده بودند، معاون گردشگری بدون راه‌کاری برای حل مشکل بعضی گیرندگان وام و بانک‌ها، از امهال بازپرداخت تسهیلات کرونا در حوزه گردشگری تا پایان شهریورماه خبر داد. فعالیت بخش گردشگری از اسفندماه سال ۱۳۹۸ با شیوع ویروس کرونا تقریبا تعطیل شده و بسیاری از دفاتر خدمات مسافرتی، هتل‌ها و مراکز اقامتی و گردشگری در یک سال گذشته یا به طور کامل از مدار خدمات‌رسانی خارج شده‌اند و یا در تعطیلی موقت به سر می‌برند، این بخش که معتقد است در مدت زمان گذشته از حمایت درستی برای جبران خسارت‌ها بهره‌مند نبوده و شاهد اقدامات ضربتی و اصولی از سوی دولت برای حفظ این صنعت نبوده است، با نزدیک شدن سررسید پرداخت اقساط وام کرونا، به دلیل آن‌که نتوانسته هزینه‌های خود را تامین کند، درخواست تمدید امهال این وام را داشت. در همین راستا، ولی تیموری ـ معاون گردشگری ـ حدود دو هفته پیش در صفحه شخصی‌اش در اینستاگرام خبر داد که با پیگیری‌های انجام‌شده از سوی وزارتخانه و قولی که به فعالان حوزه گردشگری داده بودیم، بازپرداخت تسهیلات بانکی حوزه گردشگری که در قالب بسته‌های حمایتی دوگانه در سال گذشته پرداخت شده بود، تا پایان شهریورماه سال‌جاری امهال شد. امهال مالیات و حق بیمه کارفرمایی نیز در حال پیگیری است. به گفته او، بر اساس مصوبه ستاد ملی مقابله با کرونا در مهرماه به تمامی کسب‌وکارهای گردشگری باتوجه به نوع فعالیت، بزرگی و کوچکی واحد، درجه و ستاره، تسهیلاتی از ۱۶۰ میلیون ریال تا ۹ میلیارد ریال با نرخ سود ۱۲ درصد و با دوره تنفس حدود شش‌ماه اختصاص پیدا کرد که این زمان تا پایان شهریور ۱۴۰۰ تمدید شد. هرچند، ستاد ملی کرونا، سخنگوی دولت و یا بانک مرکزی برخلاف روند گذشته، این مدت هیچ اشاره‌ای به چنین مصوبه‌ای نداشتند. اینک نیز برخی فعالان گردشگری و صنایع دستی به ایسنا اطلاع دادند که با فرارسیدن اردیبهشت‌ماه و پایان زمان تنفس اقساط، بانک‌ها از چند روز گذشته در تماس با گیرندگان وام، اقساط را طلب کرده و هشدار جریمه دیرکرد و کسر از حساب ضامن داده‌اند و وجود چنین مصوبه‌ای را انکار می‌کنند و حتی نامه مدیران کل میراث فرهنگی، گردشگری و صنایع دستی استان‌ها در این ارتباط را قبول ندارند. اینک، معاون گردشگری که به نظر می‌رسد این مصوبه را زودهنگام اعلام کرده، در پاسخ به پیگیری برخی فعالان گردشگری از اختلاف نظرهایی با بانک مرکزی و مذاکره با آن‌ها خبر داده است. بعضی از فعالان گردشگری، به‌ویژه راهنمایان گردشگری و تورگردانان‌ها که با بسته بودن مرزها به روی گردشگران خارجی هنوز به چرخه فعالیت بازنگشته‌اند و بیکار هستند، می‌گویند از همان وامی که گرفته‌اند اقساط خود را باز می‌گردانند و یا ناچارند وام دیگری بگیرند و این وام را پس بدهند، چون با هر روز تاخیر، بانک‌ها سراغ ضامن‌ها می‌روند. به نظر می‌رسد پیش‌بینی‌های اولیه درباره بدهکار شدن صنعت گردشگری با طراحی چنین بسته حمایتی، اکنون به واقعیت پیوسته است. اظهارات چند مدیران میراث فرهنگی، گردشگری و صنایع دستی استان‌ها نیز مبنی بر این است که بعضی فعالان گردشگری و صنایع دستی به دلیل نوع قسط‌بندی و مهلت کم بازپرداخت، از دریافت این وام انصراف داده‌اند؛ مثلا در استان ایلام از مجموع ۳۰۰ واحد گردشگری ۱۴۷ واحد متقاضی دریافت این تسهیلات بوده که ۱۱۵ واحد آن را دریافت کرده‌اند. سایر استان‌ها نیز در وضعیتی مشابه به‌سر می‌برند. فعالان صنایع دستی نیز با مشکل مشابهی دست و پنجه نرم می‌کنند، با وجود آن‌که ۲۲ بهمن‌ماه سال گذشته، عبدالناصر همتی، از امهال وام واحدهای تولیدی تا پایان شهریورماه ۱۴۰۰ خبر داده بود، اما برخی بانک‌ها از این دستور تمکین نکرده و حتی ابراز بی‌اطلاعی می‌کنند. معلوم نیست بانک‌ها دقیقا با چه مصوبه، بخشنامه‌ و یا دستور چه مقامی، حاضر به تمکین مصوبه‌های لازم‌الاجرای هیأت دولت، ستاد ملی کرونا و بانک مرکزی می‌شوند!؟ انتهای پیام,گردشگری و میراث,۱ اردیبهشت ۱۴۰۰ / ۱۱:۴۴,"گردشگري,بسته حمایتی دولت,وام کرونا,همه_باهم_علیه_کرونا,ورشکستگی گردشگری",امهال نشد!
202,سید کریم حسینی در گفت‌وگو با ایسنا، اظهار کرد: شنیده‌هایی مبنی بر تلاش برای خرید سهام شرکت فولاد اکسین خوزستان از سوی برخی شرکت‌های بزرگ فولادی خارج از استان به گوش رسیده و عده‌ای نیز این مساله را به ما اطلاع داده‌اند اما ما به دنبال مستندات در این خصوص هستیم. وی افزود: باید مستنداتی ارائه شود تا نمایندگان خوزستان و اعضای مجمع نمایندگان بتوانند به صورت مستند از حق مردم استان دفاع کنند اما تاکنون سندی مبنی بر مسائل مطرح‌شده مشاهده نشده است. رئیس مجمع نمایندگان خوزستان گفت: هرچند مکاتبه‌ای برای خرید سهام شرکت فولاد اکسین خوزستان از سوی برخی شرکت‌های بزرگ فولادی خارج از استان نبوده اما زمزمه‌هایی در این زمینه بوده است. وی افزود: نمایندگان خوزستان قطعا اجازه فروش سهام هیچکدام از شرکت‌های فولادی استان خوزستان را به خارج از استان نخواهند داد. نماینده اهواز در مجلس شورای اسلامی گفت: مخالفت نمایندگان استان خوزستان، به سهامداران شرکت فولاد اکسین برای فروش سهام این شرکت به خارج از استان و همچنین متولیان این امر یعنی وزارت تعاون، کار و رفاه اجتماعی اعلام شده است. وی افزود: نمایندگان خوزستان در زمینه ایجاد واحد فولادسازی شرکت فولاد اکسین خوزستان مطالبه‌ای از وزیر تعاون، کار و رفاه اجتماعی دارند که باید در کنار شرکت فعلی احداث شود تا زمینه‌ساز افزایش اشتغال و تولید بیشتر در مجموعه فولاد اکسین خوزستان شود. انتهای پیام,خوزستان,۱ اردیبهشت ۱۴۰۰ / ۱۱:۴۵,"استانی-اقتصادی,اخبار اقتصادی - خوزستان,شرکت فولاد اکسین خوزستان",اجازه فروش سهام هیچکدام از شرکت‌های فولادی خوزستان را نمی‌دهیم
203,به گزارش ایسنا، بنابر اعلام دانشگاه علوم پزشکی شهید بهشتی، دکتر علیرضا ناجی - رییس مرکز تحقیقات ویروس شناسی دانشگاه علوم پزشکی شهیدبهشتی اظهار کرد: به طور کلی خطر لخته شدن خون در واکسن های وکتوری کرونا همانند واکسن آکسفورد-آسترازنکا، اسپوتنیک وی و یا جانسون‌-جانسون تقریبا یکسان است. وی افزود: بر اساس آمار به ترتیب خطر لخته شدن خون در واکسن آسترازنکا چهار در یک میلیون، اسپوتنیک سه نفر در یک‌میلیون‌ جمعیت و جانسون - جانسون یک نفر در یک میلیون است. ناجی عوارض ‌واکسیناسیون را در مقایسه با مزایای آن بسیار نادر و ناچیز دانست و عنوان کرد: نباید از مزایای استفاده از واکسن ها چشم پوشی کنیم. استاد دانشگاه در ادامه واکنش و تصمیمات کشورهای مختلف به عوارض واکسن های وکتورال را مورد توجه قرار داد و افزود: با توجه به این که با افزایش سن، میزان عارضه نادر لخته شدن خون در پی استفاده از واکسن ها کاهش پیدا می کند، برخی کشورهای اروپایی تصمیم گرفته اند این واکسن ها را برای افراد بالای ۳۰ سال استفاده کنند. وی از آخرین پژوهش ها درباره اثرگذاری و عوارض واکسن های وکتوری همانند آسترازنکا خبر داد و تاکید کرد: طبق این تحقیقات ریسک استفاده از واکسن در افراد بالای ۳۰ سال به مراتب کمتر است. به گفته دکتر ناجی، در کشور ما بر اساس آخرین اطلاعیه وزارت بهداشت، درمان و آموزش پزشکی استفاده از واکسن آکسفورد-آسترازنکا در  افراد بالای ۳۰ سال منعی ندارد و مسوولان و سیاست گذاران طبق آخرین تحقیقات تصمیم گرفته اند به افراد زیر ۳۰ سال واکسن جایگزین برای تزریق پیشنهاد کنند. عضو هیئت علمی دانشگاه استفاده از قرص های آسپرین برای پیشگیری از عوارض احتمالی واکسیناسیون را  بی تاثیر دانست و گفت: آسپرین برای پیشگیری از عوارض احتمالی واکسن های وکتوری کرونا بی تاثیر است ‌و به طور کلی هیچ دستورالعمل علمی پیشگیرانه ای در این زمینه وجود ندارد. ناجی ادامه داد: پوشش واکسیناسیون توسط واکسن های وکتوری همچون آسترازنکا در کشورهای اروپایی همچون انگلستان و آلمان در بالاترین سطح تا به امروز انجام شده است. رییس مرکز تحقیقات ویروس شناسی دانشگاه هرگونه شایعه پراکنی و ایجاد ترس و دلهره با هدف بزرگنمایی عوارض واکسیناسیون را مورد انتقاد قرار داد و عنوان کرد: سبک زندگی ماشینی، کم تحرکی در اندام ها، کشیدن سیگار، استفاده از قرص های هورمونی ضدبارداری و یا ابتلا به کرونا هزاران برابر خطرات بیشتری در مقایسه با واکسیناسیون و عوارض نادر و احتمالی آن دارد. بنابر اعلام روابط عمومی دانشگاه علوم پزشکی شهید بهشتی، این استاد دانشگاه در خاتمه گفت: باید به افراد جامعه برای واکسیناسیون اطمینان خاطر داد چرا که در کنترل کووید ۱۹ و کاهش مرگ و میر منطق و اعتماد به علم سرلوحه تصمیمات است. انتهای پیام,سلامت,۱ اردیبهشت ۱۴۰۰ / ۱۱:۴۵,"واکسن کرونا,همه_باهم_علیه_کرونا",واکسن آسترازنکا در سنین بالای ۳۰ سال منعی ندارد/پیشنهاد واکسن جایگزین برای سنین پایین‌تر
204,امیر الهامی در گفت‌وگو با ایسنا، اظهار کرد: دانستن دوران‌ و شرایط زندگی شاعران به این دلیل حائز اهمیت است که شعر هر شاعری زمانی ارزشمند خواهد بود که آیینه تمام نمایی از اتفاقات و جریانات زمان و دوران شاعر باشد. در واقع زمانی که مجموعه اتفاقات و جریان‌های تاریخی، فرهنگی، اجتماعی و سیاسی در کلام شاعر نمود پیدا نکند، اساساً اثر او ارزش بسیاری نخواهد داشت. بنابراین سرودن شعر عاشقانه «همچو فرهاد بُوَد کوه‌کنی پیشه ما/ کوه ما سینه ما، ناخن ما تیشه ما» توسط ادیب پیشاوری در دوره مشروطه که مردم درگیر حصر، انقلاب مشروطه و... هستند، مناسب نیست، لذا بیان این‌که سعدی در چه دوره‌ای می‌زیسته، بسیار اهمیت دارد. ‌ وی با اشاره به زندگی و زمانه سعدی، ادامه داد: زندگی سعدی مقارن با حمله مغولان بوده و این شاعر بزرگ پدر خود را در کودکی از دست داده است. با وجود اینکه سعدی خاطره زیادی از پدرش ندارد، اما بسیار تحت تأثیر تعالیم عمیق پدر خود قرار داشته است. به طوری که وی این موضوع را در بیت «مرا باشد از درد طفلان خبر/ که در طفلی از سر برفتم پدر» نیز بیان کرده است. سعدی در آثار خود روایات زیادی از پدرش بیان می‌کند. به عنوان مثال در حکایتی از گلستان آمده است که «یاد دارم که در ایام طفولیت متعبد بودمی و شب خیز و مولع زهد و پرهیز شبی در خدمت پدر -رحمة‌الله علیه- نشسته بودم و همه شب دیده بر هم نبسته و مصحف عزیز بر کنار گرفته و طایفه‌ای گرد ما خفته پدر را گفتم از اینان یکی سر بر نمی‌دارد که دوگانه‌ای بگزارد چنان خواب غفلت برده‌اند که گویی نخفته‌اند که مرده‌اند. گفت جان پدر تو نیز اگر بخفتی به از آن‌که در پوستین خلق افتی» که این نقل قول سعدی نشان می‌دهند که عمق تعالیم پدر وی بسیار زیاد بوده است. این پژوهشگر و استاد ادبیات فارسی بیان کرد: سعدی پس از مدتی به قصد ادامه تحصیل به نظامیه بغداد رفته و سفرهایی را انجام می‌دهد. در این خصوص نکات قابل توجهی وجود دارد، یکی از این نکات این است سعدی سنی‌مذهب بوده و نظامیه بغداد نیز دانشگاهی مخصوص اهل سنت بوده است. همچنین این دانشگاه از نخستین دانشگاه‌هایی است که بورسیه کامل تحصیلی داشته است و به این ترتیب سعدی در این دانشگاه و به عنوان دانشجو حقوقی دریافت می‌کرده است. به طوری که در بیت «مرا در نظامیه ادرار بود/ شب و روز تلقین و تکرار بود» نیز به این موضوع اشاره کرده است. الهامی عنوان کرد: این شاعر بزرگ در گلستان و بوستان از سفرهای زیادی سخن می‌گوید و سوالی که در این مورد در ذهن افراد ایجاد می شود این است که آیا سعدی در واقعیت نیز به این مناطق سفر کرده است یا نه؟ در جواب این پرسش باید بیان کرد که قول رایج و شایع به این صورت است که سعدی این سفرها را انجام داده و در نتیجه به مناطق زیادی سفر کرده است. وی خاطرنشان کرد: وی در نهایت به شیراز باز می‌گردد و کتاب‌های گلستان و بوستان را تألیف می‌کند. وی درباره زمان بازگشت خود این‌گونه بیان می‌کند که «پلنگان رها کرده خوی پلنگی» به این معنی که در این زمان جنگ‌ها به پایان رسیده و به دلیل درایت حاکم شیراز این شهر از حمله مغول مصون مانده است. این پژوهشگر و استاد ادبیات فارسی با بیان این‌که «شاعران اغلب یا در حوزه نظم و یا در حوزه نثر مشهور هستند»، تصریح کرد: نظم و نثر شاعرانی مانند عبدالرحمان جامی و عطار نیشابوری که به هر دو حوزه می‌پرداخته‌اند، همواره در یک سطح قرار نمی‌گیرد و یکی از این دو حوزه بر دیگری برتری دارد، اما سعدی در هر دو حوزه نثر و نظم و با کتاب‌های گلستان و بوستان، کلام را به حد اعلا رسانده است و در این خصوص نیز این‌گونه بیان می‌کند که «بر حدیث من و حسن تو نیفزاید کس/ حد همین است سخندانی و زیبایی را». الهامی اضافه کرد: حوزه نثر دارای چندین شاخه است و عاشقانه‌های سعدی به شکلی بیان شده است که همواره تازه و بدیع هستند. به طوری که کلام سعدی در غزل عاشقانه همچنان با گذشت ۷۰۰ یا ۸۰۰ سال کلام طرد و تازه‌ای است. به عنوان مثال مصرع «هزار جهد بکردم که سر عشق بپوشم» و بیت «وه که گر من بازبینم روی یار خویش را/ تا قیامت شکر گویم کردگار خویش را» بیانگر این تازگی هستند. همچنین تسلط سعدی بر زبان عربی طوری است که ملمعات روانی گفته است که یک مصرع آن عربی و مصرع دیگر آن فارسی است. مانند «سَلِ المَصانعَ رَکباً تَهیمُ فی الفَلَواتِ/ تو قدر آب چه دانی که در کنار فراتی». وی تصریح کرد: زمانی که سعدی در حوزه مثنوی تعلیمی سخن می‌گوید، این احساس در مخاطب ایجاد می‌شود که این سخن بسیار سنجیده است. در حکایت دیگری نیز بیان می‌کند که «شنیدم که یک هفته ابن‌السبیل/نیامد به مهمانسرای خلیل». یک هفته بر  سفره ابراهیم پیامبر نیامد و حضرت ابراهیم می‌گوید «که ای چشم‌های مرا مردمک/ یکی مردمی کن به نان و نمک» پیرمردی را در بیابان پیدا کرده و او را به سفره خود مهمان می‌کند. پیرمرد در هنگام غذا خوردن بسم‌الله نمی‌گوید و حضرت ابراهیم او را از خانه بیرون می‌کند. سروش الهی به ابراهیم خطاب می‌کند که «منش داده صد سال روزی و جان/ تو را نفرت آمد از او یک زمان/گر او می‌برد پیش آتش سجود/تو وا پس چرا می‌بری دست جود؟» این داستان نمونه‌ای از داستان‌های روان و قابل درک سعدی است. این پژوهشگر و استاد ادبیات فارسی افزود: در گلستان نیز حکایاتی بیان شده است که از چند جهت حائز اهمیت هستند به طوری که در این کتاب داستان‌های یک خطی مانند «هندوی نفت‌اندازی همی‌آموخت. حکیمی گفت تو را که خانه نیین است، بازی نه این است.» بیان شده است که در ادبیات مدرن غرب نیز این سبک دیده می شود. مقامه، در زبان عربی داستان نبوده و تنها برای نشان دادن و به رخ کشیدن قدرت سخنوری بیان می‌شود، اما سعدی مقامه‌ای گفته است که این مقامه‌ها دارای شاکله داستانی هستند. بنابراین این ویژگی‌ها را می‌توان وجه تمایز آثار سعدی نسبت به آثار سایر شاعران و نویسندگان بیان کرد. الهامی گفت: هنر شاعر مبنی بر کمیت اشعار او نیست و در واقع مبتنی بر این است که مطالب را چگونه بیان می‌کند. بنابراین ممکن است آموزه‌های سعدی در خلال مثنوی، قصیده، غزل و کتاب‌های گلستان و بوستان در دفتری ۴۰ برگ نوشته شود. کلام سعدی کاملاً برگرفته از جریان‌های اجتماعی است. به این معنی که اگر پندی را بیان می‌کند این پند امری غیر ممکن و خلاف عرف جامعه نیست و در رفتار امروزی جامعه مصداق دارد. سخن «بر حکمت سعدی نتوان خورده گرفت» که سال‌ها پیش استاد بهمنیار بیان کرده‌اند، بیانگر همین موضوع است. بنابراین کلامی که سعدی گفته است در زندگی روزمره ما جاری و ساری است و به قول دکتر ندوشن، سعدی به تمام زوایا و خفایای زندگی مردم اشراف داشته است. وی اظهار کرد: به این ترتیب ترسیم جامعه آن روزگار و نتیجه این توصیف در آثار سعدی وجود دارد، به تعبیری سعدی، موضوعاتی مانند مقابله کودک همسری که امروزه مورد توجه قرار گرفته است را در هزار سال گذشته نقد کرده و گفته است «که وقتی شنیدم از قابله خویش که گفت زن جوان را اگر تیری در پهلو نشیند به که پیری». بنابراین تمام بخش‌های آثار سعدی پند و اندرزهایی را بیان می‌کند که در زندگی امروز ما کارایی دارند. به این ترتیب بیش از ۹۰ درصد حکایات او و پندهای بیان شده در این حکایات در زندگی شخصی افراد کارکرد پیدا می‌کند. این پژوهشگر و استاد ادبیات فارسی بیان کرد: «ده آدمی بر سفره‌ای بخورند و دو سگ بر مرداری با هم به سر نبرند»؛ امروزه در علم روانشناسی بیان می‌شود که آدم‌ها در سطح‌های مختلفی زندگی می‌کنند و گاهی افراد هم‌کف یکدیگر نیستند در حالی که سعدی سال‌ها پیش گفته است «پارسا را بس این قدر زندان/ که بود هم طویله‌ی رندان» به این معنی که افراد نامتجانس و ناهمگون در کنار یکدیگر  نمی‌توانند قرار بگیرند. همچنین شعر «زاهدی در سماع رندان بود/ ز آن میان گفت شاهدی بلخی/ گر ملولی ز ما ترش منشین/ که تو هم در میان ما تلخی» نیز گویای این موضوع است. سعدی در غزلیات عاشقانه نیز آن چیزی را توصیف می‌کند که ما نیز امروزه می‌توانیم آن را احساس کنیم و گویی انسان‌های قرن بیست‌ویکم نیز می‌توانند کلام او را به زبان آورند. الهامی با اشاره به این‌که «قصاید سعدی مدحی است، اما در مدح پادشاهان سروده نشده‌اند، بلکه همانند تازیانه بر پیکر بسیاری از افراد فرود می‌آید»، خاطرنشان کرد: در واقع قصیده، شعری مدحی است، اما سعدی در قصاید مدحی خود نیز درس‌هایی را به همگان آموزش می‌دهد. همچون قصیده‌هایی مانند «ای که دستت می رسد کاری بکن/ پیش از آن کز تو نیاید هیچ کار/ نام نیکو گر بماند ز آدمی/به کزو ماند سرای زرنگار/ اینکه در شهنامه‌ها آورده‌اند/ رستم و رویینه تن اسفندیار/ تا بدانند این خداوندان ملک/ کز بسی خلقست دنیا یادگار» به این ترتیب سعدی در میان قصاید مدحی خود، آموزه‌هایی را بیان می‌کند که گویی این سخن به طور کلی نصیحت‌آمیز است و این نوع بیان کمتر در ادبیات دیده می‌شود. وی با تأکید بر این‌که «جامعه ما نصیحت‌زده‌ است»، بیان کرد: آنچه در جامعه‌ ما رواج پیدا کرده، نصیحت است. به طوری که بسیاری از افراد به نصیحت کردن دیگران می‌پردازند. بنابراین جامعه امروزی از نصیحت اشباع شده است، لذا چنانچه کلام سعدی را در قالب نصایح او بیان کنیم، رغبت و تمایل به خواندن این کتاب‌ها کاهش می‌یابد. پس باید از شیوه سعدی استفاده کرده و عبارات نصیحت‌آمیز را در قالب زیباترین کلمات بیان کنیم. بنابراین در مرحله اول باید جذب مخاطب با عنایت به ظرافت کلام سعدی را مورد توجه قرار دهیم. این ظرافت کلامی حوزه‌های انتخاب وزن مناسب، لطافت واژگان، طربناکی کلمات را در برمی‌گیرد. این پژوهشگر و استاد ادبیات فارسی عنوان کرد: در گذشته همیشه خلاف این روش عمل می‌شده است، به طوری که همواره در مورد پند سعدی، سخنانی گفته می‌شده است و در نتیجه ظرافت کار زیر سوال برده می‌شده است. در واقع بیان موارد و آموزه‌ها میان لطایف کلام سعدی، مخاطب را به فکر وادار می‌کند که امروزه این شیوه با نام «تربیت غیر مستقیم» شناخته می‌شود. بنابراین باید حفظ قالب داستانی به همراه پررنگ کردن ظرایف زبانی، در کنار توجه به اشتراکات زبانی از گذشته تا به امروز و به عبارتی دیگر نو بودن کلام را به آثار خود وارد کنیم تا مخاطب با آن‌ها آشنا شود و به مرور زمان این موضوعات را در کتاب‌های مقاطع ابتدایی، متوسطه اول، متوسطه دوم و متناسب با شأن دانش‌آموزان بیان کنیم. الهامی تصریح کرد: به علاوه لازم است در رسانه ملی نیز حکایات لطیف و مورد پسند مردم را انتخاب کرده و منتشر کنیم و در کنار آن کارهای جامعه‌شناسی نیز انجام دهیم. به عنوان مثال آقای دکتر کتابی و خانم حجازی در حوزه مباحث روان‌شناسی آثار سعدی فعالیت داشته‌اند، خانم دکتر ناهید مؤید حکمت نیز در خصوص تعریف نظام ارزشی کار در آثار سعدی کار کرده‌اند. به این ترتیب علاوه بر این‌که مردم را با ظرافت و زیبایی این آثار پیوند می‌دهیم، جریان‌های فکری سعدی را نیز به تدریج در مقالات مختلف کار کرده و مهمترین‌های آن‌ها را برای مردم ملموس کنیم و انتخاب ان‌ها را بر عهده مردم بگذاریم. وی اضافه کرد: همچنین می‌توان از این حکایات سعدی انیمیشن‌هایی تولید کرد. البته برای تولید این‌گونه آثار باید دخل و تصرفی متناسب با فرهنگ امروزی نیز صورت بگیرد. به عنوان مثال تولید سریال «میوه ممنوعه» بر اساس داستان شیخ صنعان بوده که تغییراتی متناسب با زندگی امروزی در آن ایجاد شده است. بنابراین باید از جریان‌ها و زمینه‌های مختلف برای بیان این حکایات استفاده کرد. خوشبختانه موسیقی ما نیز برگرفته از این آثار است و لازم است موسیقی‌های خوانده شده توسط خوانندگان بزرگ کشور برای مردم پخش شود. این پژوهشگر و استاد ادبیات فارسی با اشاره به اینکه «بنیان‌های فکری سعدی باید در پیوند با مشکلات اجتماعی مطرح شود»، تأکید کرد: عده‌ای به دلیل عدم درک آثار سعدی بیان می‌کنند که سعدی تناقض‌گو است. به عنوان مثال بیت «پرتو نیکان نگیرد هر که بنیادش بد است/ تربیت نااهل را چون گردکان بر گنبد است» و شعر «پسر نوح با بدان بنشست/ خاندان نبوتش گم شد/ سگ اصحاب کهف روزی چند/ پی نیکان گرفت و مردم شد» را در نظر بگیرید. الهامی ادامه داد: این افراد با توجه به این دو شعر بیان می‌کنند که سعدی در شعری تربیت را اثربخش دانسته و در شعر دیگر آن را بی‌اثر برمی‌شمارد که این موضوع دارای تناقض است، اما در واقع تربیت در بخشی از امور بسیار اثرگذار بوده و در برخی جوانب نیز اثربخش نیست. دکتر ندوشن نیز در کتاب خود به این موضوع اشاره کرده‌اند که سعدی همه جلوه‌های زندگی را دیده و بنابراین زوایای مختلف زندگی را در نظر می‌گیرد. ایشان در خصوص خصوصیت سعدی نیز بیان می‌کنند که سعدی کلام را از عادی بودن به فوق‌العاده و فوق طاقت ارتقاء می‌دهد. وی اضافه کرد: مجموعه آثار فراوانی در تحلیل اشعار سعدی نوشته شده است، اما آنچه اهمیت دارد، این است که اقبال هر شاعری در ارتباط با این موضوع است که مردم روزگار وی تا چه اندازه از کلام او بهره‌مند شده‌اند. در گلستان سعدی، ۴۰۰ جمله وجود دارد که از زمان زندگی او تاکنون رواج داشته است. به طوری که ابن‌بطوطه که در زمان سعدی می‌زیسته است، بیان می‌کند در کشتی بودم و جمله «تا دل به مهرت داده‌ام در بحر فکر افتاده‌ام/ چون در نماز استاده‌ام گویی به محرابم دری» را در این کشتی بیان کردم. بنابراین مشاهده می‌شود که در آن دوران، شعر سعدی در کشتی و در چین خوانده می‌شده است. به این ترتیب این موضوعات نیاز جامعه امروزی به تأمل در حوزه کلام «استاد سخن» و تأثیر زبان وی در جوامع مختلف از گذشته تا حال را نشان می‌دهد. انتهای پیام,خراسان رضوی,۱ اردیبهشت ۱۴۰۰ / ۱۱:۴۵,"استانی-فرهنگی و هنری,روز سعدی,سعدي,روز بزرگداشت سعدی",بر حکمت سعدی نتوان خرده گرفتن...
205,«محمدصالح جوکار» در نشست مشترک با مسئولان پارک علم و فناوری استان، طرح جامع پارک علم و فناوری را مایه امیدواری بسیاری از شرکت‌های دانش بنیان و علاقه‌مندان به فناوری و نوآوری توصیف کرد و آن را زمینه‌ای مثبت برای تحولی بزرگ در اقتصاد دانش بنیان استان خواند. وی در مورد درخواست رفع موانع دسترسی مناسب به اراضی طرح جامع، واگذاری قطعی زمین و رفع برخی معارضات دیگر، ابراز امیدواری کرد: مسئولان استان و نمایندگان مردم استان در مجلس شورای اسلامی همگام با مسئولان پارک علم و فناوری، موانع موجود را کنار زده و قطعیت مالکیت زمین و ایجاد دسترسی لازم بین دو سوی جاده کنارگذر در محدوده طرح جامع را به سرانجام برسانند و به موازات آن، دستگاه‌های خدمات رسان، زیرساخت‌های لازم را برای رونق طرح جامع ایجاد کنند. جوکار افزود: به دنبال سفر اخیر نایب رئیس مجلس شورای اسلامی به استان یزد و چهار مصوبه ارزشمندی که با درخواست پارک و علم و فناوری در این زمینه تدوین شده، بلافاصله پس از ابلاغ مصوبات به استان، موارد با جدیت پیگیری و جوانان مشتاق و جامعه ذینفعان پارک، از برکات آن بهره‌مند خواهند شد. «محمدمهدی لطفی» رئیس پارک علم و فناوری یزد نیز در این نشست با ابراز تاسف از معطل ماندن پرونده طرح جامع در سازمان برنامه و بودجه کشور، گفت: ما نیازمند دستور صریح وزارتخانه به سازمان ملی زمین و مسکن و راه و شهرسازی یزد هستیم تا امور اجرایی طرح جامع با سرعت بیشتری دنبال شود که در این زمینه از سوی نماینده مردم یزد در مجلس شورای اسلامی قول مساعدت داده شد. وی همچنین با تشریح اهمیت مشارکت مالی سرمایه‌گذاران یزدی در تحقق هرچه سریع‌تر برنامه‌های عمرانی طرح جامع پارک علم و فناوری یزد، اظهار کرد: برخی از مردم استان یزد از سرمایه‌های خوبی برخوردار هستند که نزد بانک‌ها سپرده شده یا به خارج از استان منتقل می‌شود در حالی که می‌توان با سوق دادن این سرمایه‌ها به طرح‌های پارک علم و فناوری و اجرای طرح جامع، تحول جدی در تامین منابع مالی و بهره‌گیری از ظرفیت نخبگان ایجاد کرد. گفتنی است، جوکار در این مورد قول مساعد داد با رایزنی‌های لازم و شیوه‌های مناسب، این سرمایه‌ها به سوی اجرای موفق طرح جامع پارک علم و فناوری جلب و سوق داده شود. «شهرام شکوهی» معاون فناوری و نوآوری پارک علم و فناوری یزد اظهار کرد: مستندات توانمندی علمی و فنی پارک علم و فناوری یزد ‌و دیگر بخش‌ها و نهادهای علمی و صنعتی موجود در استان، مورد توجه مپنا قرار گرفته و راه‌اندازی شرکت مپنا در دستور کار مدیریت پارک علم و ‌فناوری است که هدف نهایی آن بهره‌مندی از کلیه پتانسیل‌ها از طریق جلب نیروهای سیاسی و اقتصادی استان است. به گزارش ایسنا و به نقل از روابط عمومی پارک علم و فناوری یزد؛ به گفته‌ی شکوهی، نگهداشت نیروی‌های نخبه علمی و جذب مهارت های علمی، صنعتی و اقتصادی و بالا بردن توان فنی استان و قرارگرفتن در لبه تولید دانش و فناوری در استان نیز از برنامه‌های اصلی این دفتر در استان خواهد بود. انتهای پیام,یزد,۱ اردیبهشت ۱۴۰۰ / ۱۱:۴۶,"استانی-علمی و آموزشی,پارک علم و فناوری یزد,نماينده يزد و اشكذر",معطل ماندن پرونده طرح جامع پارک فناوری یزد در سازمان بودجه
206,اردشیر ترکی در گفت‌وگو با ایسنا با اشاره به اینکه تاکنون افزایش نرخ کرایه تاکسی و اتوبوس در شهر شهرکرد مصوب نشده است، اظهار کرد: اواخر سال گذشته کرایه حمل و نقل عمومی درصدی افزایش داشت و برای افزایش کرایه امسال تاکنون مجوزی صادر نشده است. معاون اداری و مالی سازمان حمل و نقل بار و مسافر شهرداری شهرکرد بیان کرد: افزایش قیمت کرایه حمل و نقل بار و مسافر در سایر استان‌ها از ابتدای سال انجام شده، اما در شهرکرد تاکنون با افزایش قیمت موافقت نشده است و هرگونه افزایش قیمت تخلف محسوب می‌شود. وی خاطرنشان کرد: رانندگان حمل و نقل مسافر حق دریافت وجه مازاد را ندارند و شهروندان تخلفات را به شماره ۳۳۳۷۰۰۱۷ گزارش کنند، بازرسان نیز روزانه تخلفات احتمالی را رصد می‌کنند. انتهای پیام,چهارمحال و بختیاری,۱ اردیبهشت ۱۴۰۰ / ۱۱:۴۶,"استانی-اقتصادی,منطقه چهارمحال و بختیاری,نرخ کرایه تاکسی,افزایش قیمت,اتوبوسراني",افزایش قیمت کرایه تاکسی و اتوبوس در شهرکرد مجاز نیست
207,مهران حموله در گفت‌وگو با ایسنا، اظهار کرد: در راستای پاسخگویی به نیاز مشتریان به پست سریع و با توجه به محدودیت در سفرهای بین شهری، سرویس ویژه باجه‌ای در خوزستان طراحی و راه‌اندازی شد. وی افزود: سرویس پست ویژه باجه‌ای اکنون در هشت استان کشور از جمله خوزستان ارائه می‌شود و متقاضیان می‌توانند مرسولات خود را تا وزن پنج کیلوگرم از طریق این سرویس در حال حاضر تنها به مقصد تهران ارسال کنند. مدیرکل پست خوزستان گفت: این سرویس در تمام ادارات پست و دفاتر پستی شهرستان‌های استان خوزستان به متقاضیان ارائه می‌شود. حموله با اشاره به زمان دریافت مرسولات توسط گیرنده تصریح کرد: این مرسولات فردای روز ارسال از ساعت ۱۴ تا ۲۰، توسط گیرندگان قابل دریافت است. وی در خصوص تعهدات پست در این سرویس افزود: در این سرویس که با نرخ مقرون به صرفه طراحی و ارائه شده است، در صورت تاخیر در تحویل توسط پست به هر دلیل غرامت تعیین‌شده در حداقل زمان و تشریفات اداری پرداخت خواهد شد. حموله گفت: طراحی و ارائه این خدمت با حداقل زمان توزیع، حرکت مناسبی در راستای پوشش نیازهای مشتریان به ویژه در محدودیت‌های کرونایی است و در آینده شهرهای جدیدی نیز برای دریافت خدمات، افزوده خواهند شد. انتهای پیام,خوزستان,۱ اردیبهشت ۱۴۰۰ / ۱۱:۴۸,"استانی-اقتصادی,اخبار اقتصادی - خوزستان,پست",راه‌اندازی سرویس پست ویژه باجه‌ای در خوزستان
208,به گزارش ایسنا، در این مراسم از دو محصول کیت تشخیص مولکولی _PCR_RT کوید _۱۹ به صورت مولتی پلکس با قابلیت شناسایی نواحی ژنی چهار نوع ویروس جهش یافته ۱۰۰ تستی به صورت محلول به صورت لیوفیلیزه (برای اولین بار در کشور بدون محدودیت نگهداری در زنجیره دمایی -۲۰ درجه)،  سه محصول کیت استخراج RNA ویروس کووید - ۱۹ از خون (برای اولین بار در کشور برای اصلاح روش‌های نمونه‌گیری قبلی بیماران از سواپ های بینی خلق) _۱۰۰ و ۵۰ نمونه به صورت محلول به صورت لیوفیلیزه برای اولین بار در کشور بدون محدودیت نگهداری در زنجیره دمایی _۲۰ درجه،  دو محصول کیت استخراج DNA از خون به روش رسوبی _۱۰۰ و ۵۰ نمونه به صورت محلول به صورت لیوفیلیزه (برای اولین بار در کشور بدون محدودیت نگهداری در زنجیره دمایی -۲۰ درجه)  و یک محصول کیت تشخیص اختلالات عددی کروموزومی به صورت محلول به صورت لیوفیلیزه (برای اولین بار در کشور بدون محدودیت نگهداری در زنجیره دمایی -۲۰ درجه) رونمایی شد. انتهای پیام,البرز,۱ اردیبهشت ۱۴۰۰ / ۱۱:۴۸,استانی-علمی و آموزشی,رونمایی از ۹ کیت آزمایش آماده برای تولید انبوه در انستیتوپاستور
209,در همین ارتباط معاون امور مطبوعاتی وزارت فرهنگ و ارشاد اسلامی از تامین نشدن کاغذ روزنامه‌ها ابراز نگرانی و اظهار کرده است: درخواست ارز دولتی برای تامین کاغذ را داریم و در کارگروه کاغذ به این نتیجه رسیدیم که تخصیص ارز در حد ۵۰ درصد سال ۹۸، مشکلات مجموعه نشر و مطبوعات را تا پایان سال، مرتفع خواهد کرد. به گزارش ایسنا، خدادی به موفقیت های دولت در راستای تامین کاغذ مطبوعات در سال ۹۹ اشاره و در این زمینه همچنین اظهار کرده است: پی‌نوشت رئیس جمهوری ذیل نامه اخیر وزیر محترم فرهنگ و ارشاد اسلامی مایه دلگرمی شد، چراکه ایشان تاکید کرده بودند در خصوص درخواست وزارت فرهنگ و ارشاد اسلامی اقدام صورت گیرد تا نگرانی از کمبود کاغذ در سال ۱۴۰۰ مرتفع شود. معاون امور مطبوعاتی وزارت فرهنگ و ارشاد اسلامی با اشاره به تغییرات مدیریتی در وزارت صمت و همچنین خروج کاغذ از تخصیص ارز دولتی، تاکید کرده است: اکنون پیگیر این موضوع هستیم که گروه کالایی کاغذ در ستاد اقتصادی دولت مطرح و تغییر آن، تصویب شود تا راه برای تامین ارز باقیمانده ۹۸ یا تامین ارز جدید برای سال ۱۴۰۰ فراهم شود که امیدوارم در اولین جلسه ستاد اقتصادی دولت درباره آن تصمیم گیری شود تا هم چرخه نشر و مطبوعات در سال جدید با چالش جدی مواجه نشود و هم بازار کاغذ دچار تنش و اختلال نشود. او گفته است: با توجه به تجربه سال های ۹۸ و ۹۹ با نگاه واقع بینانه‌ای درخواست تامین ارز دولتی برای کاغذ را داریم و در کارگروه کاغذ به این نتیجه رسیدیم که تخصیص ارز در حد ۵۰ درصد سال ۹۸ مشکلات مجموعه نشر و مطبوعات را تا پایان سال، مرتفع خواهد کرد. خدادی افزوده است: انتظار داریم تمهیدات لازم با توجه به در پیش بودن انتخابات ریاست جمهوری و نقش موثر مطبوعات و نشریات در رونق فضای تبادل آرا و نظرات و نشر دیدگاه‌های کاندیداها و ... تدابیر لازم از سوی مسوولان ذیربط برای تامین نیاز کاغذ مطبوعات اندیشیده شود. انتهای پیام,رسانه,۱ اردیبهشت ۱۴۰۰ / ۱۱:۵۰,"بحران کاغذ,مطبوعات,همه_باهم_علیه_کرونا,انتخابات ۱۴۰۰",بحران کاغذ بار دیگر به جان مطبوعات افتاد
210,"به گزارش ایسنا، به نقل از سایت ارم نیوز، فوزی الدعاس، رئیس کمپین انتخاباتی قیس سعید، رئیس جمهوری تونس تاکید کرد، دادگاه نظامی از او خواسته در خصوص آنچه که راشد الخیاری، یکی از نمایندگان پارلمان در صفحه کاربری خود در فیسبوک منتشر کرده است، تحقیق کند. الدعاس همچنین تصریح کرد، دادگاه نظامی به همراه او در خصوص اظهارات راشد الخیاری مبنی بر دریافت کمک‌های مالی قیس سعید از آمریکا برای حمایت از کمپین انتخاباتی وی تحقیق می‌کند. در همین راستا، یک منبع قضایی که خواست نامش فاش نشود، اعلام کرد، دادگاه نظامی راشد الخیاری را به عنوان متهم احضار کرد./ همچنین قرار است دادگاه به اظهارات فوزی الدعاس عضو سابق کمپین انتخاباتی قیس سعید درباره این اتهام گوش دهد. تحقیق دادگاه نظامی در خصوص اظهارات الخیاری در زمانی انجام می‌شود که تونس شاهد بحران بی‌سابقه سیاسی بین قیس سعید، راشد الغنوشی، رئیس پارلمان و جنبش النهضه و هشام مشیشی، نخست وزیر تونس و همچنین نزاع در خصوص اختیارات قانون اساسی برای این سه مقام است. پیشتر راشد الخیاری گفت: قیس سعید طی کمپین انتخابات ریاست‌ جمهوری پنج میلیون دلار از یک افسر سازمان اطلاعات آمریکا که در سفارت کشورش در پاریس کار می‌کند، دریافت کرده است. مدیر کمپین قیس سعید این مبلغ را از طریق حواله پستی دریافت کرد. من اسناد و مدارکی دارم که این را ثابت می‌کند. وی افزود: فایل صوتی و تصویری از قیس سعید که درحال صحبت با سازمان اطلاعات آمریکا است، وجود دارد. ما تمام اسنادی را که ثابت می‌کند وی اموال زیادی را از آمریکا دریافت کرده است، در اختیار داریم. نوفل سعید، برادر قیس سعید قبل از انتخابات تماس تلفنی را از آمریکا دریافت کرده بود که به او مژده ریاست‌ جمهوری برادرش را داده بودند. این نماینده گفت: رئیس‌جمهور باید مصونیت را رها کرده و به دستگاه قضایی و دادستانی کل برای حل و فصل این موضوع و باطل کردن نتیجه انتخابات برود. راشد الخیاری از ائتلاف الکرامه پیشتر نیز با انتقاداتی که از قیس سعید کرده بود جنجال گسترده‌ای را ایجاد کرد. وی گفته بود قیس سعید ""عجیب و غریب"" است و خود را ""منجی موعود و خیر مطلق و دیگران را شر مطلق"" می‌داند. انتهای پیام",فرامنطقه ای,۱ اردیبهشت ۱۴۰۰ / ۱۱:۵۱,قیس سعید,دستگاه قضایی تونس درباره اتهام کمک مالی سیا به قیس سعید تحقیق می‌کند
211,"به گزارش ایسنا، به نقل از خبرگزاری رویترز، این گزارش با عنوان گزارش ""آزادی مذهبی در جهان"" که به پوشش مدت زمان ۲۰۱۹-۲۰۲۰ میپردازد و روز سه شنبه منتشر شده بیان داشته که در برخی کشورها نظیر نیجر، ترکیه و پاکستان تعصبات علیه اقلیتهای مذهبی سبب شده که مردم محلی آنها را مقصر همه گیری کووید-۱۹ دانسته و جلوی دسترسی آنها به کمکهای پزشکی را بگیرند. این گزارش در ۸۰۰ صفحه از سوی سازمان خیریه کاتولیک بین‌المللی ACN که به مطالعه موارد نقض آزادی‌های تمامی مذاهب می‌پردازد تهیه شده است. این گزارش جدید، ۲۶ کشور را در دسته بندی ""قرمز"" از بابت وجود اذیت و آزارها قرار داده در حالی که در مقام مقایسه در زمان تهیه گزارش قبلی در دو سال قبل این تعداد ۲۱ کشور بود. همچنین این گزارش ۳۶ کشور را در وضعیت ""نارنجی"" از بابت وجود تبعیض قرار داده که در مقام مقایسه این تعداد دو سال پیش ۱۷ کشور بود. در این گزارش تبعیض به عنوان زمانی که قوانین در قبال یک گروه خاص و نه همه اعمال شوند تعریف شده و اذیت و آزار نیز در ارتباط با وجود یک برنامه فعال برای تحت انقیاد درآوردن مردم بر اساس مذهب توصیف شده است. در این گزارش بیان شد: شدت سرکوبها و اذیت و آزارهای دارای انگیزه مذهبی به میزان چشمگیری افزایش یافته است. این گزارش به طور خاص منتقد چین و میانمار بوده است. این گزارش بیان داشت، فاحش‌ترین موارد نقض علیه اویغورهای مسلمان در سین کیانگ رخ داده‌اند ""جایی که بی رحمی‌ها در آنجا به چنان سطحی افزایش یافته که تعداد هر چه بیشتری از کارشناسان آنها را به عنوان نسل کشی توصیف می‌کنند"". در ماه فوریه، دولت جو بایدن، رئیس جمهور آمریکا یک بیانیه دقیقه نودی دولت دونالد ترامپ را مبنی بر متهم کردن چین به ارتکاب نسل کشی در سین کیانگ مورد تایید قرار داده و گفت، آمریکا باید آماده تحمیل هزینه‌ها بر چین باشد. چین گفته که مجتمع‌هایی که در سین کیانگ ایجاد کرده قرار است به ارائه آموزشهای فنی حرفه‌ای با هدف کمک به رفع افراطگرایی و جدایی طلبی بپردازند. وزارت امور خارجه چین نیز اتهامات وارد شده به این کشور درخصوص تحمیل کار اجباری و ارتکاب نقض حقوق بشر را ""افترا و شایعات بی اساس"" خوانده است. در گزارش ACN آمده است که سلسله مراتب مذهب کاتولیک در چین به رغم یک توافق مهم امضا شده در سال ۲۰۱۸ میان پکن و واتیکان در خصوص انتصاب اسقفهای این مذهب در خاک چین، ""همچنین از اذیت و آزار و دستگیری رنج می‌برد"". همچنین در این گزارش تصریح شد، چین هر چه بیشتر به استفاده از امکان شناسایی چهره در میان پیروان مذاهب مختلف پرداخته است. همچنین گزارش مذکور تصریح داشت، در میانمار مسلمانان روهینجا ""قربانی فاحش‌ترین موارد نقض حقوق بشر در دوره اخیر شده‌اند."" گزارش ACN بیان داشت، کودتای نظامی اول فوریه میانمار ""احتمالا مسائل را برای همه اقلیتهای مذهبی در میانمار بدتر ساخته است""، کشوری که حدود هشت درصد جمعیتش مسیحی هستند. به نوشته این گزارش، آفریقا ""میدان نبرد بعدی علیه شبه نظامیان افراطگرا""  است. این گزارش افزود، گروه‌های شبه نظامی در حال به بار آوردن خرابی در کشورهایی شامل موریتانی، مالی، بورکینافاسو، نیجر، نیجریه، شمال کامرون، چاد، جمهوری آفریقای مرکزی، جمهوری دموکراتیک کنگو، سومالی و موزامبیک هستند. انتهای پیام",فرامنطقه ای,۱ اردیبهشت ۱۴۰۰ / ۱۱:۴۹,"واتيكان,میانمار,آزادی مذهبی,چين",انتشار گزارش یک مطالعه درباره آزادی‌های مذهبی در جهان
212,عباس سلطانیان در گفت وگو با ایسنا، درباره روند برگزاری امتحانات پایان سال دبیرستانیها اظهار کرد: آیین نامه های مربوط تکلیف را مشخص کرده اند. امتحانات پایه نهم و دوازدهم مطابق مصوبه ۹۷۷ شورای عالی آموزش و پرروش، حضوری خواهد بود که البته الزام به دریافت تاییدیه ستاد ملی کرونا هم وجود دارد. وی افزود: در بقیه پایه ها با مرجعیت معلم و به تشخیص وی با توجه به ارزشیابی تکوینی که در طول سال انجام شده و همچنین استفاده از روشهای دیگر، نتیجه نهایی هر دانش آموز مشخص می شود. مدیرکل دفتر آموزش متوسطه نظری وزارت آموزش و پرورش با تاکید بر اینکه قبول نداریم که برای یک درس، تنها یک آزمون آنلاین در خرداد برگزار شود و ملاک معلم برای دادن نمره خرداد ماه تنها یک آزمون آنلاین باشد گفت: معلم از روش های مختلف در طول سال برای آموزش و ارزشیابی دانش آموزان استفاده کرده که می تواند ملاک مهم در ارزشیابی خرداد باشد. سلطانیان ادامه داد: به عنوان مثال تکالیف دانش آموز، پروژه ها، تحقیق ها و کارهای گروهی تحت عنوان نمره مستمر مدنظر است. معلم می تواند بخشی از نمره دانش آموز را به آزمون انلاین اختصاص دهد که اعتبار این آزمون هم باید توسط معلم، مدیر و شورای مدرسه تایید شده باشد. انتهای پیام,آموزش و پرورش,۱ اردیبهشت ۱۴۰۰ / ۱۱:۵۲,"ارزشیابی پایان سال,امتحانات نهایی,امتحانات خرداد,آموزش غیرحضوری,آموزش مجازی",برگزاری «حضوری» امتحانات نهمی ها و دوازدهمی ها با اجازه ستاد کرونا/نحوه تعیین نمرات خرداد ماه
213,به گزارش ایسنا، روزنامه دنیای اقتصاد نوشت: «دولت تمامی مشاغل را به جز گروه یک تعطیل کرده و مجلس هم به مدت دو هفته هیچ جلسه‌ای تشکیل نمی‌دهد اما مشاهدات میدانی «دنیای‌اقتصاد» نشان می‌دهد که کسبه دست‌وپا شکسته به فعالیت ادامه می‌دهند. چهره خیابان‌های تهران پر شده از مغازه‌هایی که بین هم‌چراغ‌های تعطیل با کرکره‌ای نصفه نیمه بالا کشیده در حال فعالیت هستند. آنها می‌گویند تعطیلی وقتی معنا دارد که «چک بانک نرود.» بازار داغ فروش مجازی تهران، خیابان ولیعصر، میدان ولیعصر. عصر دوشنبه. پیاده‌رو از روزهای عادی خلوت‌تر است اما رفت‌وآمدها خبر می‌دهد که فضای اعمال محدودیت نیست و مردم در حال رسیدگی به اموراتشان هستند. مغازه‌ها بسته‌ است اما نه کامل. بعضی از مغازه‌ها کرکره‌ را تا نصفه بالا کشیده‌اند و نور چراغ سایه‌های مشتری‌های داخل مغازه را از زیر کرکره بیرون انداخته است. مردم در حال خرید هستند. یک مغازه شال‌فروشی که فروشنده‌اش پسر جوان حدودا ۳۰ ساله‌ای است. او اندامی درشت دارد با صورتی گرد و موهایی جوگندمی. سعید در پاسخ به این سوال که آیا مجوز فعالیت در دوران اعمال محدودیت‌های کرونایی داری که مغازه را باز کرده‌ای، می‌گوید: «مملکت که تعطیل نیست. برای طلبکار که تو همین مدت محدودیت چکم را بانک می‌برد فرقی نمی‌کند. کاسب باید کاسبی کند که بتواند هزینه‌هایش را بپردازد وگرنه دوام نمی‌آورد.» مغازه شلوغ نیست. سه زن مشغول گشت در مغازه هستند و همین طور که شال‌های چیده‌شده در قفسه و روی ویترین را نگاه می‌کنند، قیمت هم می‌پرسند: «۷۰ تومان.» سعید قیمت را می‌گوید و ادامه می‌دهد:‌ ‌«صاحب مغازه که صبر نمی‌کند برای اجاره‌بها. سر ماه کرایه‌اش را می‌خواهد. من نوعی از خدا می‌خواهم که مملکت تعطیل شود و در این اوضاع کرونایی کنار خانواده‌ام باشم اما نمی‌توانم. باید جواب طلبکار و صاحب مغازه را بدهم.» درست چند متر جلوتر، رد نوری از زیر کرکره‌ کاملا سفیدی که کمی بالا کشیده شده بیرون زده است. کرکره بالا می‌آید  و مردی میانسال پیدا می‌شود؛ کمی فربه با موهایی ریخته. هیچکس در مغازه نیست اما او در حال بسته‌بندی لباس مردانه است. حسین می‌گوید در حال آماده‌کردن «سفارش‌های اینترنتی هستم. دولت خودش را تعطیل کرده نه بازار را. وقتی بانک‌ها باز است و مردم خرید می‌کنند من کاسب که کلی هزینه دارم چه جوری باید ادامه بدم؟ از وقتی کرونا آمده دخل ما به صفر رسیده است. دولت هم که نمی‌تواند کمک کند. چاره دیگه‌ای نیست.» به گفته این فروشنده فروش اینترنتی در دوران کرونا افزایش چشمگیری داشته است: «بیشتر فروش مجازی ما متعلق به شهرستان‌ها بود. از وقتی کرونا شایع شد مشتری‌های تهران هم بیشتر اینترنتی خرید می‌کنند. در روزهایی مثل الان هم که محدودیت اعمال می‌کنند فروش اینترنتی بالا می‌رود.» او درباره فروش حضوری در روزهای قرنطینه به «دنیای‌ اقتصاد» می‌گوید: «من قبول نمی‌کنم. الان هم کرکره پایین بود و شما در زدی وگرنه مشتری حضوری قبول نمی‌کنم. ولی برای آماده‌کردن بسته‌های سفارشی باید مغازه را باز می‌کردم و معمولا هم کرکره کامل پایین است.» به گفته حسین سال گذشته ۳۰ درصد از دخل او را فروش اینترنتی تشکیل داده که در روزهای قرنطینه به بالای ۵۰ درصد هم رسیده است. شرکت‌های خصوصی فعال هستند تنها لباس‌فروشی‌ها و بوتیک‌ها پنهانی فعالیت نمی‌کنند. بسیاری از واحدهای صنوف دیگر هم با کرکره‌های نیمه‌باز و پایین‌کشیده در روزهایی که محدودیت‌های کرونایی اعمال شده به فعالیت ادامه می‌دهند. در خیابان قرنی اما اوضاع بخشی از کسبه متفاوت است. مغازه‌هایی که لوازم اداری می‌فروشند و کرکره را کامل بالا کشیده‌اند و چراغ‌های ال‌ای‌دی تابلو را هم روشن کرده‌اند. یکی از این فروشنده‌ها می‌گوید وقتی اداره‌ها و شرکت‌ها کار می‌کنند، «ما چرا تعطیل باشیم؟» او مردی سبزه با موهایی کاملا سفید است: «مشتری من اداره‌های دولتی و شرکت‌های خصوصی هستند که به لوازم اداری مثل کاغذ و زونکن و چاپگر و کارتریج احتیاج دارند. ۸۰درصد مشتری‌های من در حال فعالیت هستند و بازار تعطیل نیست. اگر این دو هفته مغازه را ببندم با توجه به شرایطی که برای همه صنوف پیش آمده واقعا توانایی ادامه فعالیت را نخواهم داشت.» به گفته این فروشنده تمامی شرکت‌های خصوصی که مشتری او هستند «فعالیت می‌کنند و خرید هم دارند. فقط اداره‌های دولتی با نیروی کم در حال فعالیت هستند. از این گذشته سفارش‌های شهرستان و حتی همین تهران هم باید آماده شود. دولت یا باید کلا بازار را تعطیل کند، یعنی حتی بانک‌ها. یا اگر نمی‌تواند با توجه به شرایط مالی مردم قرنطینه و محدودیت‌های اینجوری فایده‌ای ندارد.» او در پاسخ به این سوال که در صورت جریمه چه واکنشی نشان می‌دهد، می‌گوید: «هیچی. پرداخت جریمه. بیایند جریمه کنند ما هم مغازه را باز نگه می‌داریم. مگر می‌توان در این اوضاع به کلی تعطیل کرد؟ دولت کرایه مغازه و دیگر هزینه‌ها را بپردازد، من‌هم می‌نشینم در خانه‌ام. وقتی می‌توانیم بگوییم تعطیل است که چک بانک نرود.» دولت تمامی صنوف به جز مشاغل گروه یک را برای جلوگیری از شیوع بیشتر کرونا تعطیل اعلام کرده است اما چهره شهر چیز دیگری می‌گوید. مشاهدات میدانی ما حاکی از آن است که قریب به ۱۰ درصد بازار به صورت پنهانی یا آشکار در حال فعالیت هستند؛ چراکه «باید از پس هزینه‌ها بربیاییم.» انتهای پیام,رسانه دیگر,۱ اردیبهشت ۱۴۰۰ / ۱۱:۵۴,کروناویروس,کاسبی با کرکره نیمه‌باز
214,هوشنگ بازوند، امروز(اول اردیبهشت) در نشست پشتیبانی و رفع موانع پروژه‌های حوزه میراث فرهنگی و گردشگری استان، اظهار داشت: تله کابین یک طرح بسیار مناسب برای جذب گردشگران است و این پروژه در اغلب استان‌های گردشگرپذیر که این امکان برای آن‌ها فراهم بوده، اجرایی شده است. وی افزود: با برررسی مقایسه ای صورت گرفته، شرایط اجرای این پروژه در کرمانشاه به لحاظ دریافت مجوزهای میراث فرهنگی بسیار مناسب‌تر از برخی استانهای همجوار است، ولی متاسفانه برای اجرای این پروژه در استان سختگیری های بیشتری لحاظ می شود. استاندار تاکید کرد: مردم کرمانشاه موافق اجرای تله کابین هستند و مدیریت ارشد استان هم خود را موظف دانسته طی این مدت برای اجرای این پروژه رایزنی و پیگیری های لازم را با وزارت میراث فرهنگی و گردشگری انجام دهد و بزودی نشست دیگری با وزارتخانه برای حل مشکلات باقی مانده برگزار می کنیم. بازوند در ادامه سراب نیلوفر را یک پتانسیل بسیار مهم گردشگری توصیف کرد و گفت: متاسفانه به دلیل وجود برخی مشکلات حقوقی، سالها نتوانسته ایم از این ظرفیت برای توسعه گردشگری کرمانشاه به شکل شایسته ای استفاده کنیم. وی ادامه داد: از آب منطقه ای خواسته شده هر چه سریعتر از طریق مراجع قانونی مشکلات حقوقی مجموعه سراب نیلوفر را پیگیری کند تا زمینه سرمایه گذاری برای بخش خصوصی و رونق این مجموعه فراهم شود. انتهای پیام,کرمانشاه,۱ اردیبهشت ۱۴۰۰ / ۱۱:۵۵,"كرمانشاه,گردشگري,استاندار كرمانشاه,استانی-فرهنگی و هنری",کرمانشاه برای تبدیل‌شدن به قطب گردشگری نیازمند اجرای پروژه تله‌کابین است
215,به گزارش ایسنا، بنابراعلام آسیا استیل، قیمت لوله استیل در حوزه‌های مختلف نظیر داروسازی، صنایع غذایی و تزیین داخلی ساختمان تاثیرگذار است. با این تعریف در ادامه به معرفی مشخصات این محصول به همراه بزرگترین فروشنده آن می پردازیم. لوله استیل ۳۰۴ و ویژگی های آن لوله های استیل در طول، فرم، اندازه و انواع مختلف ارائه می شوند.  لوله  استیل ۳۰۴ در مشاغل گوناگونی مورد استفاده قرار می گیرد  که دراینجا به برخی از آنها می پردازیم، جوشکاری، تراشکاری و ..... حال کاربردهای آن در انتقال گاز یا مایعات، تصفیه آب، صنایع پتروشیمی و شیمیایی ایده آل می باشد. همچنین از کاربردهای دیگر این لوله می توان به موارد زیر اشاره کرد: صنایع فرآوری گاز صنایع کشتی سازی و دریایی صنایع پتروشیمی صنایع تولید برق صنایع فرآوری مواد غذایی صنایع شیمیایی صنایع نفت و گاز صنایع تولید کود تواید ابزارآلات لوله استیل ۳۰۴ در مواقع سرما، قدرت مغناطیسی خود را از دست می دهد و در عملیات حرارتی انعطاف‌پذیر نیست. هر کدام  از موارد سختی این لوله را  می توان از طریق عملیات سرد افزایش داد. اما باید خاطر نشان کنیم که انجام این کار باعث کاهش قدرت مغناطیسی لوله می شود. از دیگر ویژگی لوله های استیل ۳۰۴ می توان به مقاوم بودن در برابر خوردگی اشاره کرد که این خواص مکانیکی لوله در معماری، صنایع شیمیایی و کاغذ بسیار پرکاربرد است. گروه صنعتی آسیا استیل انواع لوله ‌های استیل را در ابعاد استاندارد کارخانه یا مطابق با ابعاد و اندازه های مورد نظر شما عرضه می‌نماید. گروه صنعتی آسیا استیل انواع لوله استنلس استیل را در سایزهای مختلف (۴/۱ الی ۵۰ اینچ) با آلیاژهای ۳۰۴، ۳۱۰، ۳۱۶ و ۳۲۱ به صورت ۶ متری از بنگاه‌های تهران ارائه و عرضه می‌ نماید. لوله های ۳۰۴ در مقایسه با مس، آلومینیوم یا اکثر آلیاژها بیشترین تحمل دمایی را دارند. بازه یا تلورانس دمایی در این لوله ها از ۴۲۰- درجه فارنهایت تا ۱۷۰۰ درجه فارنهایت (۲۵۰- درجه سانتیگراد تا ۹۲۵ درجه سانتیگراد) است. این بازه دمایی از اهمیت بالایی در صنایعی مانند مواد غذایی و دارو برخوردار است و آنها را به گزینه ایده آل تبدیل می کند. و اما قیمت این لوله ها، درست است که قیمت لوله های استیل گران تر از مابقی لوله ها هستند ولی دلیلی که رتبه این لولها را بالا میبرد کاهش هزینه نگهداری و عدم نیاز به تعویض لوله در دراز مدت است نکته مهم در مورد استفاده از لوله استیل در صنایع غذایی این است که: این لوله ها از نظر بهداشتی به دلیل خاصیت اکسیده نشدن و عدم فرسودگی، بقایایی از خود در انتقال سیالات و مواد به جا نمی گذارند. بنابراین لوله استیل ۳۰۴ در مقایسه با لوله های غیراستیل  از نظر بهداشتی در شرایط فوق العاده ای به سر می برند. گروه آسیا استیل به دنبال ایجاد یک فضای دوستانه برای تمام مشتریان و جلب اعتماد و اطمینان خاطر این عزیزان است. به همین دلیل فعالیت گسترده خود را در حوزه وب در این چند سال آغاز کرده و توانسته است با بزرگترین شرکت هایی دارویی و بهداشتی و حوزه نفت و گاز همکاری نماید. چشم انداز گروه صنعتی آسیا استیل تبدیل شدن به یکی از شرکت های تامین کننده لوله و اتصالات و فلج در صنایع است. لوله استیل ۳۰۴ مانند مابقی لوله های موجود در بازار به وسیله گروه صنعتی آسیا استیل در ابعاد و اندازه های مختلفی تولید و عرضه و به نقاط مختلف کشور ارسال میشوند در تولید لوله ها استانداردهای جهانی نقش بسزایی دارندکه لوله های تولیدی آسیا استیل از این استانداردها پیروی می کند. به همین دلیل از نظر کیفیت و کارایی از بهترین لوله های موجود در بازارند. انتهای رپرتاژ آگهی,خبر بازار,۱ اردیبهشت ۱۴۰۰ / ۱۱:۵۶,"لوله استیل,قیمت لوله استیل,گروه آسیا استیل",گروه آسیا استیل و عرضه لوله استیل ۳۰۴
216,این کارگاه با تدریس دکتر هاله مکبر و دکتر رویا سفرکار روز پنجشنبه 2 اردیبهشت 1400 از ساعت 11 الی 14 برگزار می‌شود. تاریخچه و کاربرد کشت سلولی، آشنایی با وسایل و تجهیزات آزمایشگاه کشت سلولی، معرفی انواع آلودگی کشت سلولی و روش تشخیص و مقابله با آنها، آشنایی با انواع کشت سلولی و محیط کشت و آشنایی با اصول فریز و دفریز و پاساژ سلولی از جمله محورهای مهم این کارگاه می‌باشند. علاقمندان جهت ثبتنام و دریافت اطلاعات بیشتر به آیدی @pouya_mls  پیام دهند. ضمنا کارگاه به صورت مجازی و در قالب Adobe connect برگزار خواهد شد. انتهای پیام,اردبیل,۱ اردیبهشت ۱۴۰۰ / ۱۱:۵۷,"استانی-علمی و آموزشی,منطقه اردبیل,کشت سلولی,انجمن علمی علوم آزمايشگاهی دانشگاه آزاد اسلامی واحد اردبیل,دانشگاه آزاد اسلامی واحد اردبیل",کارگاه اصول نظری و تکنیک‌های کشت سلولی در اردبیل برگزار می‌شود
217,به گزارش  ایسنا، دکتر مجید موافق قدیری، رئیس انجمن صنایع خوراک دام، طیور و آبزیان در مورد موانع پیش روی تولید و عرضه نهاده های دامی گفت: مشکلاتی که ما در نابسامانی نهاده های دامی در سال گذشته تجربه کردیم به اذعان فعالان حوزه تولید محصولات پروتئینی طیور در تاریخ چهل پنجاه سال اخیر بی سابقه بوده است. وی افزود: نمونه این نابسامانی ها تخصیص ارز ۴۲۰۰ تومانی به نهاده ها بود که متاسفانه در نهایت با ارز ۲۶ هزار تومانی و ۳۰ هزار تومانی به دست تولیدکنندگان رسید و این اوج ناکارآمدی و سوء مدیریت در بدنه دولت را نشان می دهد.  رئیس انجمن صنایع خوراک دام، طیور و آبزیان مشکلات این حوزه را در دو بخش داخلی و خارجی بررسی کرد و گفت: بخشی از مشکلات خارجی مربوط به کرونا و تحریم ها و انتقال ارز و فروش نفت بود که ارتباطی به تولیدکنندگان و وزارت جهاد نداشت اما بخشی از مشکلات هم مستقیماً به موضوعات مدیریتی وزارت جهاد و صمت و حتی بانک مرکزی برمی گردد.  موافق قدیری  در مصاحبه با رادیو گفت وگو ، از نبود شبکه توزیع مناسب نهاده های دامی در کشور انتقاد و اظهارکرد: با وجود راه اندازی سامانه بازارگاه توسط وزارت جهاد کشاورزی، اما این سامانه هنوز کارایی لازم را پیدا نکرده است.  وی از وجود ۱ میلیون و ۲۰۰ هزار تن نهاده دامی دپو شده در بنادر خبرداد و گفت: بانک مرکزی هنوز ارز اینها را تأمین نکرده و متاسفانه با مشکل مواجهیم.  رئیس انجمن صنایع خوراک دام، طیور و آبزیان یادآورشد: بانک مرکزی از اول اسفند تاکنون ارزی را تأمین نکرده اما ادعا می کند که ارز دو ماه ابتدای سال را در اسفند پرداخت کرده و این بسیار خطرناک است و امنیت غذایی مردم را به خطر میندازد.  موافق قدیری تصریح کرد: ما تا زمانی که مرغ و محصولات پروتئینی را یک محصول سیاسی بدانیم که با آن محبوبیت بخریم آن هم از جیب تولیدکننده قطعاً به جایی نمی رسیم. وی با بیان اینکه عدم تعیین به موقع قیمتها باعث متضرر شدن تعداد زیادی از تولیدکنندگان و کاهش تولید می شود افزود: متاسفانه وزارت جهاد کشاورزی تا به این لحظه قیمت ارزی و داخلی نهاده های دامی را اصلاح نکرده و به همین دلیل هم واردکنندگان نهاده های دامی قیمتها را در سامانه بازارگاه ارائه نمی کنند.  رئیس انجمن صنایع خوراک دام، طیور و آبزیان از عملکرد ستاد تنظیم بازار در سه چهار سال اخیر انتقادکرد و گفت: اگر قرار باشد این همه ستاد و نهاد و کارگروه داشته باشیم و در نهایت هم مردم و تولیدکننده و حتی خود دولت ناراضی باشند چه فایده ای دارد و چه دلیلی دارد که این همه بودجه صرف این نهاد کنیم!؟  وی عملکرد دولت و وزارت جهاد کشاورزی در حوزه تأمین نهاده های دامی برای کارخانجات خوراک دام و طیور را بسیار ضعیف ارزیابی کرد و گفت: دولت می خواهد کاری کند که فعالان اقتصادی را روبروی مردم قرار دهد کمااینکه الان هم متهم اصلی گرانی مرغ، مرغدار شده درصورتیکه دولت تصمیم اشتباه خود را تقصیر فعالان اقتصادی انداخته است. انتهای پیام,تولید و تجارت,۱ اردیبهشت ۱۴۰۰ / ۱۱:۵۷,نهاده دامی,کاهش شدید کیفیت نهاده‌های دامی/ مجلس ورود کند
218,نخستینِ این مضامین، از ناپایداری جهان و گذار عمر و پوچی قدرت‌ها و آرزوها حکایت می‌کرد: «گفتم گل بستان را چنان که دانی، بقایی و عهد گلستان را وفایی نباشد و حکما گفته‌اند هر چه نپاید، دل‌بستگی را نشاید.» همه‌چیز گذران است: «شرق، عظمت خود را از دست داده است و غرب نیز به‌زودی از دست خواهد داد.» پس چه باید کرد؟ همان کاری که سعدی شیراز کرده است. باید «گلستانی» ساخت که «باد خزان را بر ورق او دست تطاول نباشد و گردش زمان، عیش ربیعش را به طیش خریف مبدل نکند» زیرا که «گل همین پنج روز و شش باشد/وین گلستان همیشه خوش باشد.» و هوگو نیز بر آن می‌شود که گلستانی این‌چنین بسازد: روضة ماء نهرها سلسال دوحة سجع طیرها موزون آن پر از لاله‌های رنگارنگ وین پر از میوه‌های گوناگون باد، در سایه درختانش گسترانیده فرش بوقلمون هوگو، هر یک از این شواهد سه‌گانه را در آغاز یکی از چکامه‌های شرقیات آورده است، به‌گونه‌ای که محتوای آن چکامه، تفسیری بر این مضمون است. هوگو فارسی نمی‌دانست و مستقیماً به آثار سعدی و دیگر شاعران ایرانی دسترسی نداشت، اما به محافل خاورشناسی رفت‌وآمد می‌کرد و دوستانی مانند ارنست فوئینه و ژول مل او را در این کار یاری می‌دادند. نکته‌ای که به‌خصوص در شرقیات جلب‌توجه می‌کند این است که در نسخه خطی بازمانده از کتاب، هوگو پس از درج عنوان کلی، نخست مضامین برگرفته از سعدی را آورده و سپس فهرست اشعار را، امری که نشان می‌دهد تأثیر سعدی در او چیزی بیش از اقتباسی ساده و یا همنوایی دو شاعر بزرگ در مورد موضوعی معین بوده است. نکته دیگر این است که در چاپ اول شرقیات در سال ۱۸۲۹، عبارت «باد خزان را بر ورق او دست تطاول نباشد و گردش زمان، عیش ربیعش را به طیش خریف مبدل نکند» در آغاز قطعه‌ای به نام «نوامبر» (=ماه خزان) آمده و این خواه‌ناخواه، عنوان برگ‌های پاییزی، مجموعه اشعار دیگر هوگو را که در سال ۱۸۳۱ منتشر شد، به یاد می‌آورد. برگ‌های پاییزی چنان که هوگو خود می‌گفت، «نگاهی است افسرده و تسلیم آمیز، جسته‌وگریخته بر آنچه هست و به‌خصوص، بر آنچه بوده است» یادی است از کانون خانوادگی، از پدر و مادر و از روزگاری که دیگر آن را بازگشتی نیست. برگ‌هایی است که باد خزان آن‌ها را «به تطاول» برده و گردش روزگار «عیش ربیعش را به طیش خریف» مبدل کرده است. یعنی آن که در اینجا هم تأثیر مطالعات ایرانی هوگو در اشعارش مشهود است. اصولاً، جاذبه دیباچۀ گلستان و آنچه سعدی در وصف باغ و بوستان آورده چنان بود که رفته‌رفته، مضامینی مانند گل‌وبلبل و نسیم سحری در اشعار فرانسویان راه می‌یافت و داستان‌های بسیاری را به شاعران رمانتیک الهام می‌بخشید. منبع: کتاب از سعدی تا آراگون، نوشتۀ جواد حدیدی که سال ۱۳۷۳ از سوی مرکز نشر دانشگاهی منتشرشده است. انتهای پیام,اصفهان,۱ اردیبهشت ۱۴۰۰ / ۱۱:۵۶,"استانی-فرهنگی و هنری,روز بزرگداشت سعدی,سعدي,ویکتور هوگو,اقتباس,شعر فارسی",از سعدی تا هوگو
219,مهدی عسگری روز چهارشنبه یکم اردیبهشت در جلسه ستاد مدیریت کرونا در البرز که با حضور وزیر بهداشت در استانداری البرز برگزار شد، اظهار کرد: البرز به عنوان شاهراه اقتصادی و قطب تولیدات سلامت کشور از لحاظ سرانه‌های مختلف از جمله سرانه بهداشت و درمان در کنار سیستان و بلوچستان، آخرین استان کشور است. به گزارش ایسنا، وی با تاکید بر کمبود نیرو و تجهیزات بهداشتی و درمانی در استان ادامه داد: این محدودیت‌ها  علی رغم تلاش کادر بهداشت و درماندر اپیدمی کرونا کاملا ملموس بوده است. عسگری گفت: برای رفع برخی از این کمبودها نیاز است بیمارستان سیدالشهدای کرج از وزارت راه و شهرسازی به وزارت بهداشت منتقل شود تا روند تکمیل آن با حساسیت بیشتری پیگیری شود. این مسئول گفت: علاوه بر این انتظار داریم فاز تجهیز بیمارستان فردیس که تا کنون ۸۰ درصد پیشرفت فیزیکی داشته، آغاز شود. وی در پایان بر تسریع در روند بیمارستان کمالشهر تاکید کرد و گفت: این بیمارستان در منطقه‌ای حاشیه‌ای که ۲۰۰ هزار نفر جمعیت دارد در حال ساخت است و امیدواریم با حمایت مسئولان زودتر به پایان برسد. انتهای پیام,البرز,۱ اردیبهشت ۱۴۰۰ / ۱۱:۵۷,"استانی-سیاسی,استانداری البرز,مهدی عسگری",سرانه بهداشتی در البرز با سیستان و بلوچستان برابر است
220,بر اساس گزارش روابط عمومی جهاددانشگاهی، با حکمی از سوی حمیدرضا طیبی رییس این نهاد، سیروس رضائی به مدت دو سال در سمت خود به عنوان رییس جهاددانشگاهی واحد چهارمحال و بختیاری ابقا شد. طیبی در حکم ابلاغی ضمن تقدیر و تشکر از خدمات شایسته گذشته عنوان کرد: امید است با اتکال به خداوند متعال و همکاری و همدلی همه جهادگران عزیز آن واحد در انجام وظایف محوله و توسعه کمی و کیفی فعالیت‌های آن واحد موفق باشید. لازم به ذکر است، سیروس رضایی معاونت فرهنگی جهاددانشگاهی واحد چهارمحال و بختیاری را نیز در کارنامه خود دارد. انتهای پیام,چهارمحال و بختیاری,۱ اردیبهشت ۱۴۰۰ / ۱۱:۵۷,"استانی-فرهنگی و هنری,منطقه چهارمحال و بختیاری,جهاد دانشگاهی",رییس جهاددانشگاهی چهارمحال و بختیاری در سمت خود ابقا شد
221,به گزارش ایسنا، بنابر اعلام روابط عمومی دانشگاه علوم پزشکی شهید بهشتی، دکتر جان بابایی - معاون درمان وزارت بهداشت، در حاشیه بازدید از بخش های مختلف بیمارستان شهدای تجریش، اظهار کرد: به همت خیرین بخش هایی از این بیمارستان از جمله آنژیوگرافی و تصویربرداری تجهیز و توسعه یافته و کلینیک درمان سرپایی بیماران کرونایی نیز افتتاح شده است. وی در ادامه با تاکید بر ضرورت راه اندازی کلینیک درمان سرپایی بیماران کرونایی در این بیمارستان، افزود: بخش زیادی از بیماران کرونایی پایتخت در بیمارستان شهدای تجریش بستری هستند. از طرفی این کلینیک ۴۰ تختخوابی مختص بیماران کرونایی نیست و با کاهش آمار ابتلا، سایر بیمارانی که نیاز به دریافت خدمات سرپایی دارند می توانند از این کلینیک استفاده کنند. جان بابایی تصریح کرد: کلینیک های مشابه در اکثر بیمارستان هایی که زیر فشار بحران کرونا هستند، راه اندازی شده است تا از این ظرفیت بهره مند شوند.  وی در پایان با اشاره به اینکه از گذشته چالش تامین تخت بیمارستانی در کشور وجود داشته است، گفت: باوجود بحران کرونا، وزیر بهداشت با همکاری سایر مسئولان در تلاش است این مشکل تا حد زیادی مرتفع شود. جان بابایی همچنین در حاشیه مراسم افتتاح، از بخش های اورژانس، آزمایشگاه مرکزی، رادیوتراپی و آنکولوژی، آنژیوگرافی، اورولوژی و نورولوژی نیز بازدید کرد. بیمارستان شهدای تجریش، از اولین بیمارستان های مجهز به کلینیک درمان سرپایی بیماران کرونایی همچنین دکتر علیرضا زالی، رییس دانشگاه علوم پزشکی شهید بهشتی، در این مراسم ضمن اشاره به افتتاح و بهره برداری ۱۰ پروژه در بیمارستان شهدای تجریش، عنوان کرد: به علت خیز چهارم بیماری  کرونا، امور مربوط به راه اندازی این پروژه ها با قوت بیشتری دنبال شد و امروز شاهد افتتاح این بخش ها که تعدادی از آن ها به بیماران کرونایی اختصاص دارد، هستیم. وی ادامه داد: بخش مراقبت ویژه ۲ (Mega ICU) بیمارستان شهدا در کنار سایر بخش های مراقبت ویژه این بیمارستان، آماده خدمت رسانی به بیماران کرونایی است. همچنین کلینیک درمان سرپایی بیماران کرونایی که در مجاورت بیمارستان راه اندازی شده نیز واجد تمام تجهیزات درمانی است. زالی گفت: با احداث این کلینیک تعدادی تخت شناور به ناوگان تخت های بیمارستانی کشور افزوده خواهد شد و بخش های اصلی بیمارستان به بیماران بدحال تری تخصیص پیدا می کند. به گفته دکتر زالی، بیمارستان شهدای تجریش از اولین بیمارستان های پایتخت است که اقدام به راه اندازی کلینیک درمان سرپایی بیماران کرونایی کرده است. در ادامه فرمانده ستاد مقابله با کرونای تهران، از بستری هزار و ۱۵۰ بیمار کرونایی جدید در بخش عادی و ۱۵۷ بیمار در بخش مراقبت ویژه طی ۲۴ ساعت گذشته خبر داد و گفت: در مجموع تعداد ۸هزار و ۵۵۰ بیمار در بخش عادی و ۲ هزار و ۱۰۰ بیمار در بخش مراقبت ویژه بیمارستان های پایتخت بستری هستند. زالی با اشاره به افزایش نرخ ترخیص بیماران کرونایی نسبت به هفته گذشته، اظهار کرد: طی شبانه روز گذشته بالغ بر ۱۶ هزار مورد مراجعه سرپایی به مراکز بهداشت و درمان استان تهران صورت گرفته که بر این اساس انتظار می رود شاهد افزایش آمار بستری در هفته آینده باشیم. به گزارش روابط عمومی دانشگاه علوم پزشکی شهید بهشتی، دستگاه CBCT (سی تی اسکن پرتابل) به علت قابل حمل بودن، بسیاری از چالش های تصویربرداری برای بیماران کرونایی، بیماران سنگین وزن و بیماران بخش دندانپزشکی را مرتفع خواهد کرد، این دستگاه اولین دستگاه مورد استفاده از این دست، در کشور است. کلینیک درمان سرپایی بیماران کرونایی نیز به منظور کاهش بار بستری بیمارستان ها، راه اندازی می شود تا بیماران پس از مراجعه و انجام آزمایش های اولیه، در صورت عدم نیاز به بستری، داروی لازم را دریافت کنند و به منزل برگردند. انتهای پیام,سلامت,۱ اردیبهشت ۱۴۰۰ / ۱۱:۵۷,"همه_باهم_علیه_کرونا,کروناویروس,خیز چهارم کرونا",کلینیک درمان سرپایی بیماران کرونایی در بیمارستان شهدای تجریش افتتاح شد
222,محمدباقر ایرجی هنرمند، مجسمه ساز و آبنماساز بیجاری است که ۲۷ سال در این عرصه فعالیت می کند، وی در گفت وگو با ایسنا به علاقه سرشار خود به هنر مجسمه سازی اشاره کرد و گفت: تا قبل از سال ۷۲ نقاشی و طراحی می‌کردم، کم کم احساس کردم که مجسمه سازی را بیشتر از این دو هنر دوست دارم. وی ضمن تاکید به اینکه هنر مجسمه سازی را هدیه و موهبتی از جانب خداوند می داند، افزود: یادگیری من تجربی بود، ابتدا با مجسمه اسب شروع به کار کردم و همین باعث شد که بیشتر علاقه مند شوم هر چند پدرم تنها کسی بود که به عنوان حامی در این مسیر به من کمک کرد. ایرجی با تاکید بر اینکه مصالح برای مجسمه ساز خیلی اهمیت ندارد، گفت: من تجربه کار با گل رس، بتن، فلز و میلگرد را نیز دارم؛ بیشتر کارهایی که انجام دادم با بتن آرمه بوده چون بیشتر در فضای باز از آن‌ها استفاده می شد و باید سازگاری با شرایط آب و هوا را داشته باشد. وی ضمن اشاره به اینکه بیشتر مجسمه‌های ساخته شده او در سطح شهر هستند، بیان کرد: بازدهی و عمر کارهایم به دلیل استفاده از بتن آرمه خوب است، البته نیاز به نگه‌داری، مراقبت و خدمت‌رسانی دارد که امیدوارم همکارانم در آینده به این موضوع توجه داشته باشند. این مجسمه ساز بیجاری به کار تمام وقت خود اشاره و عنوان کرد: من همواره برای شهر و دیارم وقت گذاشتم، همواره تا پاسی از شب مشغول به کار هستم، دوست داشتم بیشتر حمایت می‌شدم اما متاسفانه بعضی کم‌کاری‌ها و سنگ‌اندازی‌ها وجود دارد البته در کنار آن افراد زیادی نیز از من حمایت کرده اند، هر چند امیدوارم شرایط بیشتر مهیا شود تا بتوانم در این خصوص خدمت کنم. ایرجی در ادامه گفت: بیجار نیاز به افرادی دارد که دائما در حال کار و تلاش باشند تا بتوانیم دست در دست هم شهر را آباد کنیم. وی افزود: متاسفانه در زیباسازی شهری اندکی ضعف داریم و مقصر این موضوع نیز خودمان هستیم، باید فعالیت‌هایمان در خور شأن این دیار باشد چرا که این آب و خاک شهدای زیادی داده است و باید به نحوی کار کنیم که مدیون خون آنان نباشیم. وی افزود: در شهرهای دیگر نیز کار مجسمه‌سازی انجام داده‌ام، در شهر های کرج، زنجان، حسن آباد یاسوکند و بابارشانی کارهایی دارم که هنوز هم ماندگار هستند. ایرجی گفت: اغلب مجسمه‌هایی که در شهر بیجار وجود دارد توسط من ساخته شده و من خود را هنردوست و خدمتگذار می‌دانم، در بیجار می‌توان کارهای زیادی انجام داد، در حال حاضر از لحاظ بحث عمرانی و هنری شهرداری‌ها در مذیقه هستند، با این حال امیدواریم با حمایت بیشتر بتوانیم در دو سال آینده کارهای خوبی انجام دهیم. وی با تاکید بر اینکه طرح‌های خوبی وجود دارد اما هزینه‌بر است گفت: متاسفانه با این شرایط امکان پیاده کردن بسیاری از طرح ها سخت است هر چند دوست دارم اگر قرار است وقت برای هنر بگذارم، برای شهرم باشد و باعث زیبایی بیجار شود. ایرجی در پاسخ به این سوال که هم اکنون چه مسئولیتی دارد اظهار کرد: در حال حاضر مسئول زیباسازی و فضای سبز شهرداری بیجار هستم، برای زیباسازی و فضای سبز در شهر فعالیت‌هایی انجام می‌شود و البته مردم بیجار بسیار فهیم بوده و حافظ امانت‌هایی هستند که در شهر قرار دارد، هر چند کودکان در سنین کم شیطنت‌هایی دارند که امیدوارم با فرهنگ‌سازی اموال عمومی تخریب نشود. ایرجی مسئول فضای سبز و زیباسازی شهرداری بیجار گفت: طی رایزنی با شهردار، در حال کار بر روی طرح مشاهیر بیجار گروس برای نصب در بلوار امام (ره) هستم و اولین سردیسی که درست کردم مربوط به امیرنظام گروسی بود که عید نوروز نصب شد. فضاهای شهری محل وقوع رخدادهای زندگی اجتماعی شهروندان می باشد بنابراین توجه به طراحی این فضاها باعث ارتقای کیفیت زندگی و تعامل شهروندان با شهر خود است، ساخت مجسمه‌های شهری و استفاده از آن در عرصه فضاهای عمومی یکی از راه‌حل‌های مناسب برای زیباسازی و ارتقا کیفی این فضاها است. انتهای پیام,کردستان,۱ اردیبهشت ۱۴۰۰ / ۱۱:۰۰,استانی-شهرستانها,سردیس مشاهیر بیجار ساخته می شود
223,به گزارش ایسنا، بنابراعلام کول دانلود، شما می توانید در این متن به لینک دانلود قسمت ۸ سریال گیسو با کیفیت بلوری و ترافیک مصرفی نیم بها دسترسی داشته باشید. به گزارش وبسایت کول دانلود Cooldl.Net گیشه داغ و پررونق سریال های ایرانی همچنان ادامه دارد و ما شاهد پخش سریال های متعددی در ماه های اخیر بوده و هستیم. در این میان نیز فصل دوم عاشقانه (با نام فرعی گیسو) به کارگردانی منوچهر هادی و با حضور انبوهی از سوپراستارهای مشهور و نامی سینمای ایران از جمله ساره بیات، محمدرضا گلزار، هومن سیدی، حسین یاری، هانیه توسلی، بهاره رهنما تولید و آغاز به پخش شده است. بازیگران سریال گیسو همان طور که گفته شد ساره بیات، محمدرضا گلزار ، هومن سیدی، حسین یاری، هانیه توسلی، بهاره رهنما، مسعود رایگان، شمسی فضل‌ الهی، سانیا سالاری، علیرضا زمانی ‌نسب، آزاده ریاضی، بیژن امکانیان، سید جمشید حسینی و جولیا پانلی در غیاب فرزاد فرزین، پانته ‌آ بهرام و مهناز افشار در سریال گیسو حضور دارند. در قسمت های پیشین گیسو چه اتفاقاتی رخ داد؟ قسمت های گذشته گیسو با رو شدن پرونده فسادآمیز حاج یونس و از طرفی تهدیدهای باند مافیایی که با آن ها در تماس بود، پیگیری شد. سپس با دستگیری پسرش حلقه محاصره تنگ تر شد. از سویی خود حاج یونس نیز در پی زیر نظر بودن و خطراتی که متوجه اش بود، مکان زندگیش را عوض می کند. در قسمت قبل نیز شاهد دستگیری رضا به وسیله اشخاص نامعلومی بودیم که گره های داستان را پیچیده تر از پیش می کرد. سهیل و پیمان نیز که درگیر پروژه کاری جدیدی شده اند و در هتل کتی مستقر شده اند، با پول هایی که رضا به دست آورده بود نیز ممکن است که در قسمت های آینده به خطر بیفتند. برای تماشای ادامه ماجراهای سریال گیسو باید به تماشای این قسمت نشست. حال قسمت هشتم سریال گیسو روز چهارشنبه ۱ اردیبهشت ۱۴۰۰ در سایت کول دانلود پخش و توزیع شد که شما می توانید با کلیک بر لینکی که در ادامه می آید به این سریال جذاب و تماشایی دسترسی داشته باشید تا علاوه بر دانلود آن، به لینک پخش آنلاین آن نیز دست یابید. جهت دانلود قسمت ۸ هشتم سریال گیسو (عاشقانه ۲) و همچنین همه قسمت های این سریال بر روی لینک زیر کلیک کنید: دانلود سریال گیسو قسمت هشتم انتهای رپرتاژ آگهی,خبر بازار,۱ اردیبهشت ۱۴۰۰ / ۱۱:۰۱,"دانلود سریال گیسو قسمت هشتم,دانلود سریال گیسو,دانلود سریال گیسو قسمت 8",دانلود سریال گیسو قسمت هشتم
224,آیت الله رسول فلاحتی در مراسم وداع و نماز بر پیکر سردار مجاهد اسلام «محمدعلی حق بین» که در لشکر عملیاتی ۱۶ قدس گیلان برگزار شد، با اشاره به عروج شهادت گونه این سردار رشید اسلام و مجاهد فی سبیل الله، اظهار کرد: سردار حق بین از روزی که خودش را شناخت چند باور را در خودش ایجاد کرد و همین باورها عامل شکل گیری این مراسم تشییع باشکوه است. وی شرایط ناشی از بیماری کرونا که بر دنیا و ایران ما حاکم شده را مانع حضور حداکثری مردم شهیدپرور گیلان در مراسم وداع با سردار حق بین دانست و افزود: مردم از سرتاسر گیلان به رشت می آمدند و در معابر و خیابان ها این پیکر مطهر را تشییع می کردند تا به جهانیان نشان دهند که هنوز بیدار و اهل بصیرت هستند. نماینده ولی فقیه در گیلان، با اشاره به مجاهدت های سردار حق بین از آغازین روزهای انقلاب اسلامی، تصریح کرد: این فرزند برومند گیلان دریافت که راه خدا و راه پیامبر و راه قرآن راهی نورانی است و هر کسی در این راه قرار گیرد به دریای بی کرانه نور می پیوندد. آیت الله فلاحتی، با بیان اینکه سردار حق بین همزمان با آغاز جنگ تحمیلی به سپاه پاسداران پیوست، عنوان کرد: ایشان بخش عظیمی از ایام عمرش را در دفاع مقدس هشت ساله و مبارزه علیه دشمنان خانمان سوز بعثی گذراند. وی با اشاره به جایگاه سردار حق بین در میان قوای مسلح در ایام جنگ نابرابر تحمیلی، گفت: بعد از جنگ نیز که دشمنان داخلی و خارجی از هر سو مرزهای جغرافیایی کشور را تهدید می کردند، شاهد نقش آفرینی سردار حق بین به ویژه در جبهه کردستان بودیم. امام جمعه رشت، داعشی های حیوان صفت را ساخته و پرداخته استکبار جهانی به سرکردگی آمریکا و اسرائیل دانست و تصریح کرد: سردار حق بین سال های اخیر را در فراسوی جغرافیای ایران به نبرد بی امان با دشمنان قداره کش اسلام و قرآن پرداخت و سرانجام نشان افتخار را از رهبر انقلاب دریافت کرد. وی با بیان اینکه سردار حق بین توانست در مسیر تعالیم اسلام و قرآن ایثار و مجاهدت از خودش نشان دهد، خاطرنشان کرد: صفحات تاریخ ما مملو از نام و نشان و قیام و مبارزات میرزا کوچک جنگلی است و این سردار رشید اسلام نیز همچون میرزا کوچک شهادت گونه عروج کرد و در تاریخ انقلاب ماندگار شد. بی تردید راه مجاهدت گونه این عزیز نیز الگویی برای نسل معاصر و همه نسل های آینده تاریخ این مرز و بوم خواهد بود. آیت الله فلاحتی، با اشاره به آیه «وَمَنْ یَخْرُجْ مِنْ بَیْتِهِ مُهَاجِرًا إِلَی اللَّهِ وَرَسُولِهِ ثُمَّ یُدْرِکْهُ الْمَوْتُ فَقَدْ وَقَعَ أَجْرُهُ عَلَی اللَّهِ ۗ»، تصریح کرد: اجر بی کرانه سردار حق بین به عنوان «مهاجر الی الله» با خداست، زیرا شهادت فقط در میدان نبرد نیست و اگر انسان هجرت مستدام و مستمر داشته باشد، به مقام شهادت خواهد رسید. نماینده ولی فقیه در گیلان، با بیان اینکه نشان افتخار ذره ای در ابعاد روحی سردار حق بین تاثیر نکرد، گفت: درجه و مدال چیزی نبود که برای ایشان فخرآفرین باشید، زیرا همواره ایثار و جهاد در راه خدا و مبارزه بی امان علیه مستکبران در سایه الله را عامل ماندگاری می دانست. وی با اشاره به تواضع و خستگی ناپذیری سردار حق بین در مجاهدت فی سبیل الله، یادآور شد: نام سردار حق بین همچون شهدای اسلام و انقلاب در آسمان جمهوری اسلامی فروزان است امام جمعه رشت، سردار حق بین ها را تربیت شده مکتب حاج قاسم سلیمانی دانست و اضافه کرد: سردار حق بین انسانی متعالی و مجاهد بود و درود و سلام بر پدران و مادرانی که اینگونه سرداران و مجاهدانی را تربیت کردند و الگوی جامعه بشری قرار دادند. انتهای پیام,گیلان,۱ اردیبهشت ۱۴۰۰ / ۱۱:۰۱,"استانی-اجتماعی,شهادت",سردار حق بین «مهاجر الی الله» بود و مقام شهادت دارد
225,این مجموعه سعی بر این دارد که لحظات افطار دل‌نشینی برای بینندگان شبکه‌ استانی ایجاد کند. «قوزی» نام یک غذای سنتی عربی است و مضمون اصلی فیلم پیرامون هم‌بستگی خانوادگی و کارآفرینی است. این مجموعه تلویزیونی به زبان عربی و با زیرنویس فارسی به مناسبت ماه مبارک رمضان و برای پخش از شبکه خوزستان تولید و آماده شده است. به گزارش ایسنا، این سریال با تم اجتماعی و خانوادگی شامل ۲ داستان موازی است که یک داستان آن درباره مخترعی است که به دنبال ثبت اختراع خود است و داستان دیگر آن درباره خانواده‌ای ثروتمند است که پدر خانواده بر اثر اتفاقاتی در کما به سر می‌برد و... . در این مجموعه عبدالعظیم عساکره، ابتسام بغلانی، عادل کروشاوی، سید امیر موسوی، عادل جرفی، سید جاسم موسوی، عبدالهادی آل‌جرف، فائزه سودانی، فلاح رستمی، هاجر جان‌نژاد، تقی آلبوخنفر، جواهر سودانی، حسن روحانی، عقیل شریفی، مریم عباسی، محمد آگاهی، علا طرفی، ابراهیم حبیبی، محمد نگراوی، سید شاکر موسوی، هاشم عساکره، داود منیعاوی، آمنه ناصری و مریم زرگانی به ایفای نقش می‌پردازند. سایر عوامل این مجموعه عبارتند از: تهیه‌کننده: سیدمهدی فاخر، کارگردان: ماجد رستمی‌زاده، سرپرست نویسندگان: علی رستمی، نویسندگان: الهام کاظمی و مهند رستمی، دستیار اول کارگردان: اسماعیل اسودزاده، دستیار دوم کارگردان: ندا رنجبر، منشی صحنه: امینه بروایه، برنامه‌ریز: جهاد نادریان، مدیر فیلم‌برداری: عماد سلمانیان، فیلم‌بردار: محسن خندستان، دستیاران فیلم‌برداری: میلاد جعفری، محمد جادری‌معلایه، حسین سلمانیان و علی‌رضا سلمانیان، طراح صحنه و لباس: مریم میرباقری، مجریان لباس: مریم زرگانی، سعاد ساری و فاطمه بالدی، مجریان صحنه: محمدجواد شاوردی و دانیال جمالی، طراح چهره‌پردازی: فاطیما حزباوی، مجریان گریم: خدیجه بنی خالد، پارسا رستگار، محمدجواد ربیعه، مدیر صدابرداری: حسن بهرامی، صدابردار: حسین نظری، تدوین: عباس حبیبی و  مجید شهبازی، ناظر ‌کیف: قاسم عبادی، دستیاران تهیه: عیسی جمالی و  قاسم خاکوندان، مدیر تدارکات: علی نگراوی، تدارکات: رحیم بدوی، عکاس، تصویربردار پشت صحنه و ساخت تیتراژ: عادل قیم، طراح لوگو: قائم غبیشاوی، مترجم فارسی: علاء رستمی‌زاده. انتهای پیام,خوزستان,۱ اردیبهشت ۱۴۰۰ / ۱۱:۰۵,"استانی-فرهنگی و هنری,اخبار فرهنگی و هنری - خوزستان,مجموعه تلويزيوني,ماه رمضان ",«قوزی» بر سفره افطار خوزستانی‌ها
226,به گزارش ایسنا، لیگ قهرمانان آسیا از حدود یک هفته قبل در منطقه غرب آسیا آغاز شده و بازی‌ها به صورت متمرکز در سه کشور عربستان، هند و امارات دنبال می‌شود. مسابقات این فصل با حضور ۴۰ تیم (۲۰ تیم در غرب و ۲۰ تیم در شرق آسیا) دنبال می‌شود و همین موضوع باعث افزایش بازی‌ها و تعداد گروه‌های حاضر در رقابت‌ها شده است. با وجود افزایش تیم‌ها، مسابقات به علت شیوع ویروس کرونا به صورت متمرکز در چندین کشور برگزار می‌شود و هیچ تماشاگری در ورزشگاه‌ها حضور ندارد و طبیعتا بخش اعظمی از اهمیت میزبانی و مهمانی در مسابقات از بین رفته است. با این حال، مسابقات همچنان به صورت رفت و برگشت برگزار می‌شود که باعث تعجب تماشاگران و اهالی فوتبال شده است چرا که وقتی بازی‌ها در زمین بی‌طرف و بدون حضور تماشاگران برگزار می‌شود، چه لزومی دارد تیم‌ها به صورت فشرده و هر سه روز یک بار، یک بازی را دو بار تکرار کنند؟ در واقع ماهیت برگزاری مسابقات به صورت رفت و برگشت، استفاده تیم‌ها از امتیاز برابر برای بازی در ورزشگاه خانگی و همینطور حضور هواداران خودی است که باعث شده مسابقات مختلف ورزشی دو بار برگزار شود تا هر تیم شانس بازی در زمین خود و استفاده از هوادارانش را داشته باشد. ولی به طور مثال وقتی بازی‌های پرسپولیس در هند برگزار می‌شود و همه بازی‌های گروه در دو ورزشگاه مشخص و در یک شهر و بدون حضور هواداران انجام می‌شود، برگزاری بازی دوم یا برگشت، چه سودی برای تیم‌ها دارد؟ آیا قرار است وضعیت از حیث بازی در زمین خودی یا داشتن هوادار تغییری کند؟ این برنامه‌ریزی با توجه به هزینه بالای اسکان و فشار بیش از حد به بازیکنان به علت برگزاری بازی ها به  صورت فشرده، فقط برای AFC سودمند است که از حق پخش تلویزیونی و محیطی بازی‌ها استفاده می‌کند و با برگزاری هر مسابقه، پول هنگفتی را از طریق اسپانسرها به جیب می‌زند. به همین علت، کنفدراسیون فوتبال آسیا توجه چندانی به بیهوده بودن برگزاری بازی‌ها به صورت رفت و برگشت در زمین بی‌طرف نکرده و با تصمیم خود موجب تعجب همگان شده است. کما اینکه سال گذشته این کنفدراسیون برای مراحل حذفی در قطر، از برگزاری بازی‌ها به صورت رفت و برگشت اجتناب کرد چرا که همانطور که گفته شد، این موضوع هیچ اثری جز خستگی برای تیم‌ها ندارد! انتهای پیام,فوتبال، فوتسال,۱ اردیبهشت ۱۴۰۰ / ۱۱:۰۱,"كنفدراسيون فوتبال آسيا,ليگ قهرمانان آسيا ,تيم فوتبال استقلال تهران,تيم فوتبال پرسپوليس",خستگی بیهوده تیم‌ها در لیگ قهرمانان آسیا با تصمیم عجیب AFC
227,به گزارش ایسنا، در یادداشتی در عصر ایران به قلم مهرداد خدیر آمده است: «این‌ که پیش از این به بهانۀ سالروز درگذشت سهراب سپهری یا در مطلبی با موضوع «سفر» دربارۀ سهراب سپهری و در همین تارنما نوشته‌ام مانع آن نیست تا از اول اردیبهشت (۱۳۵۹ خورشیدی) یاد نکنیم که روز کوچ همیشگی سهراب سپهری است. شاعر، نویسنده و نقاش نامدارِ ایرانی و چنان محبوب که مانند فروغ (فرخزاد) با نام کوچک (سهراب) شناخته می‌شود و این گزاره را باطل کرده که شعر نو از ایجاد ارتباط با تودۀ مردم ناتوان است. با این حال شهرت سهراب سپهری در میان مردم پس از مرگ شاعر بیش از سال‌های حیات اوست و در این ۴۱ سال که رفته از او بیشتر یاد شده است؛ چه در شعر و چه نقاشی. در نوشته‌های قبلی به نکاتی اشاره کردم که در ادامه هم شاید بیاورم اما چون این یکی در قالب سلسله‌نوشتارهای فرهنگ و ادبیات قرار می‌گیرد و به‌تازگی درس‌گفتارهای سال گذشتۀ استاد شفیعی کدکنی دربارۀ «سبک‌شناسی» را دنبال کرده و شنیده‌ام به نکتۀ تازه‌ای دربارۀ او دست‌یافته‌ام؛ این که اتفاقا بسیار اهل تکنیک بوده و چنین نبوده که ناگهان شعر از او سرریز کند بلکه با هوشیاری در حال «انحراف از نُرم» و ایجاد سبک در «محورهای جانشینی و هم‌نشینی» بوده است. همان گونه که خیلی‌ها تصور می‌کنند شاعری گوشه‌نشین بوده و نمی‌دانند بسیار سفر می‌کرده و در نمایشگاه‌های متعدد نقاشی شرکت داشته و جاهایی را دیده که اخوان و شاملو و فروغ هرگز نرفته و ندیده بودند. دکتر شفیعی کدکنی معتقد است وقتی سهراب می‌گوید «صندلی را بنه در میان سخن‌های سبز نجومی» تکنیکی را به کار برده و در واقع جملۀ سادۀ «صندلی را بیاور میان علف‌های سبز باغچه» را با تغییر کلماتی چون «بیاور، علف‌ها و باغچه» به ترتیب به «بنه، سخن‌ها و نجومی» به این صورت درآورده؛ حال آن که تکنیک نباید این قدر به چشم ما بیاید و تنها اهل فن باید پس از  دقت و بررسی متوجه ‌شوند مانند حافظ که در نگاه اول تکنیک او خود را نشان نمی‌دهد و تنها لذت می‌بریم. نمی‌خواهم این بحث سبک‌شناسی را ادامه دهم اما اشارتی شد تا برای خوانندگانی که مطالب قبلی را خوانده‌اند نیز حاوی نکتۀ تازه‌ای باشد وگرنه خود استاد شفیعی هم از سپهری به عنوانی یک شاعر بزرگ یاد می‌کند. باری، ۴۱ سال قبل و در چنین روزی - اول اردیبهشت ۱۳۵۹ - او در تهران درگذشت و هر چند روزنامه‌ها به این اتفاق توجه نشان دادند اما در آن روزگار ذهن و زبان مردم چنان درگیر و معطوف به سیاست بود که نمی‌توانستند با شاعری که آشکارا از سیاست دوری و بیزاری می‌جُست، همراهی و هم‌دلی نشان دهند: «من قطاری دیدم که سیاست می‌بُرد و چه خالی می‌رفت...» با وقوع جنگ و بعدتر اتفاقات سال ۱۳۶۰ اما هم جامعه و هم حکومت جدید به گفتمانی آرامش‌بخش نیاز داشت و شعر سهراب که به جایی برنمی‌خورد، رواج یافت. به عبارت دیگر هر قدر که سیاست سبب شد هنگام مرگ شهرت نداشته باشد باز همان سیاست موجب شد که به شهرتی استثنایی و در مقاطعی گاه بیش از سه شاعر معاصر خود - شاملو، فروغ و اخوان - دست یابد؛ چرا که دو نفر از آن سه در صداوسیما کاملا ممنوعه بودند و یکی نیمه‌ممنوعه (اخوان). احمد شاملو جایی گفته بود: «شعر من شیپور است برای بیدارباش و اشعار برخی لالایی است» و این تلقی درگرفت که به سهراب سپهری طعنه می‌زند. با این همه چنان که اشاره شد از بخت‌یاری‌های سهراب سپهری این است که هر چند خود از سیاست، دوری می‌جُست اما همان سیاست او را به صحنه آورد. جدای داستان بایکوت‌های بعد انقلاب در صداوسیما و از چهره‌های شاخص، زبان نیما دشوار بود و احمد شاملو و اخوان هم در قید حیات بودند و همۀ اشعار فروغ هم قابل نقل نبود. پس تنها ضلعی که باقی ماند سهراب سپهری بود که هم از دنیا رفته بود و هم شعر او سیاسی نبود. با این که عرفان او به بودیسم پهلو می‌زد اما همین که می گفت: «من مسلمانم، قبله‌ام یک گُلِ سرخ» برای اثبات برادری کافی بود. با این همه جفاست اگر بگوییم محبوبیت و اشتهار سهراب تنها به خاطر فضای خاص دهۀ ۶۰ است؛ چرا که زندگی او نیز واقعا شاعرانه بوده و سزاوار همۀ این توجه‌هاست. از جذابیت‌های او یکی این است که در عین فروتنی و خجولی و کناره‌جویی هرگز گوشه‌نشین و منزوی نبود و چنان که اشاره شد بسیار اهل سفر بود و به شرق و غرب جهان مسافرت و در نمایشگاه‌های متعدد نقاشی شرکت می‌کرد. به فرانسه هم رفت اما دلباختۀ شرق بود. هند و چین و افغانستان و ژاپن از جمله سرزمین‌هایی بود که دید و در آن زندگی و اقامت کرد. در ژاپن هنر «حکاکی روی چوب» را آموخت و به شعر ژاپنی علاقه‌مند شد. از این رو باید تصریح شود که این تصور به کلی نادرست است که روزگار را با عزلت در گوشه‌ای از کاشان می‌گذرانده؛ حال آن که اهل کار بود. هم کار اداری و هم حتی برای گذران زندگی کار یدی. در دهۀ ۳۰ به استخدام وزارت کشاورزی درآمد و با عنوان سرپرست سازمان سمعی و بصری این وزارتخانه مشغول بود و پروژه‌های مشترکی را نیز با شاملو انجام داد. در آغاز دهۀ ۴۰ هم در هنرکدۀ هنرهای تزیینی تدریس می‌کرد. با بورس تحصیلی به فرانسه سفر کرد اما ناگاه بورس او قطع شد و در پاریس بی‌کس و بی‌پول ماند. در حالی که تعهد داده بود چند نقاشی را به پایان برساند و ناگزیر شد برای تأمین مخارج و امکان ادامۀ اقامت در فرانسه در شرکتی مشغول به کار شود که پیمانکار پاک‌کردن شیشه نماهای ساختمان‌های بلند بود و برای این کار از ساختمان ۲۰ طبقه‌ای هم آویزان شد. در اوج انقلاب ۵۷ بیمار شد و سال ۵۸ به لندن رفت تا درمان شود اما سرطان در بدن او بسیار پیشرفت کرده بود. به تهران بازگشت و ماه‌های آخر در جدال با مرگ بود تا سرانجام در اول اردیبهشت ۱۳۵۹ چشم از جهان بست و پیکر او را به روستای مشهد اردهال منتقل کردند و در زادگاه خود آرام گرفت و جاودانه شد و حالا اشعار او گاه تا حد ضرب‌المثل زبانزد مردمان است و تابلوهای نقاشی با امضای او در معتبرترین حراج‌های هنری با بالاترین قیمت‌ها به فروش می‌رسد. برخی از اشعار او از زمین و زندگی مادی و عادی فراتر می‌رود و انگار از دنیایی دیگر می‌بارد: به تماشا سوگند و به آغاز کلام و به پرواز کبوتر از ذهن واژه‌ای در قفس است ... من به آنان گفتم آفتابی لب درگاه شماست که اگر در بگشایید به رفتار شما می‌تابد این را هم جالب است بدانید که در همان سال ۵۹ شعر سهراب سپهری در کتاب‌های درسی دوم دبیرستان گنجانده شد. به خاطر دارم دبیر ادبیات ما در دبیرستان البرز به تمسخر این شعر پرداخت: «من وضو با تپش پنجره‌ها می‌گیرم» و پرسید یعنی چه و من که تازه در تابستان با شعر سهراب آشنا شده بودم؛ اگرچه به خاطر سیاسی‌نبودن نپسندیده بودم پاسخ دادم: «وضو گرفتن» یعنی «ایمان داشتن» و «تپش پنجره» هم یعنی «آزادی» چون از پنجرۀ بسته صدایی به گوش نمی‌رسد و این یعنی «من به آزادی ایمان دارم» و چه لذت داشت تحسین و تشویق در آن لحظه! چون بیم دارم نقد نقل‌شده از دکتر شفیعی کدکنی از لذت دوستداران او از شعر سهراب بکاهد، پس بگذارید بیفزایم که چه با اشتیاق این شعر سهراب را می‌خواند: بیا زندگی را بدزدیم آن وقت میان دو دیدار قسمت کنیم...» انتهای پیام,رسانه دیگر,۱ اردیبهشت ۱۴۰۰ / ۱۱:۰۳,سهراب سپهري,بیا زندگی را بدزدیم!
228,"به گزارش ایسنا، به نقل از خبرگزاری اسپوتنیک، جورج دبلیو. بوش در مصاحبه‌ای با شبکه ان‌بی‌سی حزب جمهوری خواه را به عنوان حزبی ""انزوا طلب، طرفدار سیاست حمایت از تولیدات داخلی و تاحدودی بومی گرا"" توصیف کرد و گفت: این تصور و دیدگاه دقیق من نیست. در سیاست‌های آمریکایی، ""بومی‌گرایی"" اشاره به یک جنبش ناسیونالیستی بیگانه‌هراسی دارد که برای نخستین بار در دهه ۱۸۳۰ در بحبوحه نگرانی‌ها دال بر اینکه مهاجران کاتولیک ایرلندی و آلمانی اصول اخلاقی و نهادهای کشوری‌ را که عمدتا بر پایه پروتستان‌های انگلیسی و اسکاتلندی بنا شده بود، فاسد می کنند، مطرح شد. در قرن بیست و یکم، بومی‌گرایی با سیاست ""اول آمریکا"" ترامپ به ویژه خصومتش با مهاجرت همراه است. جورج بوش گفت، همانند بسیاری از روسای جمهور سابق آمریکا، او نیز به طور کلی تلاش کرده بود تا از مداخله در سیاست‌های جانشینانش اجتناب کند. یکی از استثناها به دنبال حمله طرفداران ترامپ در تاریخ شش ژانویه سال جاری میلادی به ساختمان کنگره رخ داد؛ هنگامی که بوش در بیانیه‌ای این اقدام را ""مشمئزکننده"" دانست و گفت، این یورش خسارت شدیدی به کشور وارد می‌کند. وی در این مصاحبه مجددا درباره این تفکرات توضیح داد و گفت: این یورش به نوعی حال مرا بد کرد اما درباره اینکه از این امر نجات پیدا می‌کنیم خوش‌بین بودم چرا که قویا به ثبات نهادی کشورمان باور دارم و آمریکا از این ماجرا نجات پیدا کرد. با این حال بوش گفت: تمایل بومی‌گرایی در حزب جمهوری خواه لزوما پیروز نشده است. هر نامزدی که به مسائلی نظیر کنترل سلاح، مهاجرت و آموزش تمایل نشان دهد، شانس پیروزی دارد. من سیاست‌های مرزی توام با یک احساس شفقت و دلسوزی را ترجیح می دهم. وی افزود: به نظر من سیاست حمایت از مهاجرت راه درستی نیست. من موافق سیاست‌های مرزی توام با یک احساس شفقت و دلسوزی هستم. اساسا مهاجرت به این معناست. اجازه دهید مرزها را باز کنیم. در دوران ریاست جمهوری جورج بوش بین سال‌های ۲۰۰۱ تا ۲۰۰۹ میلادی، بذر بسیاری از سرکوب‌های کنونی مهاجرت کاشته شد از جمله تاسیس سازمان گمرک و مهاجرت در سال ۲۰۰۳ میلادی به عنوان بخشی از وزارت امنیت داخلی آمریکا که مهاجرت را به عنوان یک موضوع امنیت ملی در نظر می‌گیرد. در دوران ریاست جمهوری بوش، مهاجران مسلمان و آسیایی تحت بررسی‌های بسیار دقیقی قرار می‌گرفتند. با این حال، بوش انتقادات خود را تنها به ترامپ محدود نکرد و درباره جو بایدن که اعلام کرد نیروهای آمریکایی را تا ۱۱ سپتامبر ۲۰۲۱ از افغانستان خارج می کند، صحبت کرد. بوش در اکتبر ۲۰۰۱ پس از حملات تروریستی ۱۱ سپتامبر این جنگ را اغاز کرد. وی در این باره گفت: نخستین واکنش من به این تصمیم بایدن این بود که دختران در افغانستان با طالبان شدیدا به مشکل خواهند خورد. در این دوران دستاوردهای زیادی بدست آورده بودیم و من شدیدا نسبت به درد و رنجی که زنان و دختران در افغانستان متحمل می‌شوند، نگران هستم. باید صبر کنیم . ببینیم چه پیش می‌آید. بوش افزود: فکر می کنم دولت بایدن امیدوار است که مشکلات دختران افغان از طریق دیپلماسی حل شود. زمان به ما نشان خواهد داد. کل چیزی که می دانم این است که وقتی طالبان قدرت اداره و حکومت جایی را داشتند، بسیار بی‌رحم بودند. انتهای پیام",فرامنطقه ای,۱ اردیبهشت ۱۴۰۰ / ۱۱:۰۴,"جورج بوش,حزب جمهوری‌خواه آمریکا","انتقاد جورج بوش از ""انزواطلبی"" حزب جمهوری‌خواه در دوران ترامپ"
229,رسول جهانگیری در گفت‌وگو با ایسنا، با اشاره به نگرانی اصناف مشاغل گروه ۲، ۳ و ۴ از ادامه تعطیلی ها با توجه به وضعیت بحرانی کرونا در اصفهان، اظهار کرد: متاسفانه در دوران پیک کرونا و در تصمیمات مختلف ستاد مقابله با کرونا اصناف با توجه به اینکه در دید و ویترین شهری هستند، برای هشدار و اعلام خطر به مردم تعطیل می شوند و به نوعی آنها بابت پیک های کرونا جریمه می شوند. وی با بیان اینکه برخی معتقدند که مشاغل گروه یک در تمام شرایط باز هستند و از این تعطیلی ها آسیب ندیده اند، تصریح کرد: با توجه به اینکه زنجیره ارتباط اصناف به یکدیگر مرتبط است، با تعطیلی مشاغل سه گروه دیگر حتی چرخه اقتصادی و فروش مشاغل گروه یک نیز دچار اشکال شده است. رئیس اتاق اصناف اصفهان توضیح داد: اگرچه در شرایط قرمز کرونایی، مشاغل گروه یک باز هستند، اما به دلیل بسته بودن اصناف زیرمجموعه در گروه های شغلی ۲ و ۳ و ۴، این وضعیت  بر میزان فروش مشاغل گروه یک نیز تاثیر گذاشته است. وی تاکید کرد: آسیب و خسارت ناشی از کرونا به حوزه اصناف بسیار بالا است، اما در مجموع مشاغلی که در گروه ۳ و ۴ قرار دارند، بیشترین آسیب و سپس گروه شغلی ۲ و در نهایت گروه شغلی یک از کرونا و تداوم آن خسارت بالایی دیده اند. جهانگیری با بیان اینکه با موج چهارم کرونا، در اصل کسبه اصفهان و کشور ماه نخست امسال را همانند سال گذشته از دست دادند، گفت: متاسفانه هنوز نه در استان اصفهان و نه مرکز آمار به عنوان مرجع رسمی آماری کشور، رقم خسارت اصناف از کرونا را ارائه نکرده اند. وی با بیان اینکه حوزه صنایع دستی و گردشگری اصفهان از کرونا آسیب بالایی دیده اند که بر روی دیگر مشاغل اثرگذار بوده است، اظهار کرد: اگرچه پیش بینی وضعیت حاد و پیک چهارم کرونا شده بود، اما در نهایت برای نجات صنعت گردشگری، سفرها و فعالیت تورهای گردشگری در نوروز آزاد شد، در حالیکه صنعت گردشگری تنها با سفر ۱۰۰ درصدی و پر شدن سقف کامل هتل ها نجات می یافت، اما در ایام نوروز تنها ۳۰ درصد ظرفیت هتل های اصفهان پر بود و متاسفانه با این مدل تصمیم گیری نه تنها صنعت گردشگری را نجات ندادیم، بلکه پیک چهارم کرونا شکل گرفت. رئیس اتاق اصناف اصفهان از دولت و ستاد مقابله با کرونا خواست تا چاره ای برای مشاغل گروه ۳ و ۴ بیندیشند ، چرا که در بررسی ها میزان دخل و تصرف اصناف در تشدید و انتقال کرونا تنها ۱۰ درصد است. وی گفت: به استاندار اصفهان نیز پیشنهاد داده ام که اگر قرار است موج جدید کرونا شکل بگیرد، به جای تعطیلی اصناف برای مقابله با انتقال ویروس، از تردد و سفرها بین شهرهای قرمز و نارنجی جلوگیری کند. جهانگیری تاکید کرد: اگرچه اصناف همچنان تصمیمات ستاد مقابله با کرونا را اجرا می کنند، اما نباید با بستن مغازه ها به آنها آسیب برسانیم، چراکه امروز اصناف توان تعطیلی های مکرر و دادن جریمه بابت تشدید کرونا را ندارند. انتهای پیام,اصفهان,۱ اردیبهشت ۱۴۰۰ / ۱۱:۰۵,"استانی-اقتصادی,کروناویروس,تعطيلي,اصناف,تعطیلی اصناف,سفر ",اصناف دیگر توان جریمه دادن بابت کرونا را ندارند
230,به گزارش ایسنا، در ابتدای این جلسه دکتر نجفی، معاون وزیر بهداشت و رییس مؤسسه به معرفی دکتر سید فرزاد محمدی به عنوان دبیر مؤسسه و دکتر مصطفی قانعی به عنوان رییس کمیته فناوری و نوآوری در علوم پزشکی پرداخت و سپس دستورکارهای اصلی مرتبط با سیاستگذاری و هماهنگی برنامه حمایت از طرح‌های تحقیقاتی مؤسسه در کمیته‌های تخصصی مورد بحث و بررسی قرار گرفت. زمان‌بندی فراخوان‌های در دستور کار مؤسسه، برای خردادماه مورد توافق قرار گرفت و مقرر شد فراخوان گرنت اصلی و گرنت پژوهشگر فرهیخته به مدت یک ماه و از اول لغایت ۳۱ خردادماه اطلاع‌رسانی شود. همچنین اقدامات پیشنهادی برای توسعه راهبرد پژوهش تقاضامحور مورد بحث و بررسی قرار گرفت و مقرر شد در به‌ روزرسانی عناوین فراخوان مورد نظر قرار گیرد. توسعه راهبرد «شراکت متوازن، پویا و فراگیر» و سیاست «فرصت‌های برابر» برای همکاری با موسسه عضویت در کمیته‌های آن نیز موضوع دیگری بود که مورد بحث قرار گرفت و مقرر شد شیوه‌های جلب مشارکت و همکاری محققان با مؤسسه تبیین و ارائه شود. بنابر اعلام وبدا؛ دریافت گواهی کسر از حقوق بابت ضمانت پیش‌پرداخت طرح‌های مصوب مؤسسه به عنوان آخرین دستورکار جلسه مورد بررسی قرار گرفت و مقرر شد در قراردادهای بعدی مؤسسه اجرایی شود. انتهای پیام,پژوهش,۱ اردیبهشت ۱۴۰۰ / ۱۱:۰۶,"موسسه نیماد,معاونت تحقیقات و فناوری وزارت بهداشت",زمان انتشار فراخوان گرنت اصلی و گرنت پژوهشگر فرهیخته
231,سردار «عباسعلی بهدانی فرد» درباره این خبر اظهار کرد: ماموران پلیس مبارزه با موادمخدر استان یزد با کار اطلاعاتی متوجه شدند قاچاقچیان قصد انتقال چند محموله افیونی از طریق محورهای این استان به دیگر استان‌ها را دارند. وی افزود: ماموران پلیس در شبانه روز گذشته با رصد دقیق اطلاعاتی خودروهای اشرار را در محورهای مواصلاتی یزد شناسایی و در سه عملیات جداگانه، ۶ دستگاه خودرو سبک و سنگین حامل موادمخدر را متوقف کردند. فرمانده انتظامی استان ضمن اشاره به دستگیری هشت نفر از سوداگران مرگ، خاطرنشان کرد: در این عملیات‌ها یک تن و ۲۵ کیلوگرم موادمخدر شامل ۶۵۸ کیلو تریاک و ۳۶۷ کیلو حشیش را کشف کردند. سردار بهدانی فرد با بیان اینکه سوداگران مرگ این محموله‌ها را از شرق کشور تهیه و بارگیری و قصد انتقال به مرکز کشور را داشتند، افزود: قاچاقچیان به دادسرا معرفی و روانه زندان شدند. به گزارش ایسنا و به نقل از پایگاه خبری پلیس، این مقام ارشد انتظامی در پایان یادآور شد: با تلاش شبانه‌روزی ماموران پلیس این استان از ابتدای سال تاکنون بیش از ۶ تن و ۸۰۰ کیلوگرم انواع مواد افیونی کشف شده که نسبت به مدت مشابه در سال گذشته، افزایش ۷۲ درصدی داشته است. انتهای پیام,یزد,۱ اردیبهشت ۱۴۰۰ / ۱۱:۰۷,"استانی-اجتماعی,فرمانده انتظامي يزد,قاچاق مواد مخدر",محموله‌ی یک تنی مواد مخدر در یزد زمین‌گیر شد
232,حمیدرضا نیکداد از مدیریت مصرف آب به وسیله بهره‌گیری از شیرهای فشارشکن و کنترل‌گرها خبر داد و گفت: با توجه به کاهش نزولات جوی و اُفت حجم ذخایر آبی مدیریت فشار آب در ساعات پایانی شب در دستور کار آبفای استان است. وی ضمن اشاره به کاهش ۳۹ درصدی میزان نزولات جوی در سالجاری نسبت به مدت مشابه سال گذشته، اظهار کرد: با توجه به شرایط موجود و کاهش حجم ذخایر آبی، رخداد سالی دشوار به لحاظ کمبود ذخایر آبی دور از انتظار نیست. وی با بیان اینکه در راستای عبور از شرایط پیش‌بینی شده از ابتدای سال‌جاری جلسات متعددی به منظور مدیریت شرایط برگزار شده است، اضافه کرد: از جمله این جلسات می‌توان به تشکیل کمیته مدیرت بحران و انسجام بخشی آب و آبفا، برگزاری جلسات مشترک با شرکت آب منطقه‌ای و برگزاری نشست مشترک با ستاد مدیریت بحران استانداری همدان اشاره کرد. نیکداد با اذعان به اینکه شرکت آب و فاضلاب استان همدان از نخستین ساعات پس از تعطیلات نوروز کمیته‌های مدیریت بحران را تشکیل داد، خاطرنشان کرد: در شرایطی که منابع آبی استان محدود و منابع آبی جدیدی نیز تعریف نشده، مدیریت مصرف از سوی مشترکین و انجام برنامه های متعدد از سوی شرکت آب و فاضلاب از الزامات است. وی با تأکید بر اینکه امسال به لحاظ کمبود منابع آبی سال خاصی را پیش روخواهیم داشت، گفت: در راستای مدیریت هرچه شایسته‌تر منابع موجود شرکت آب و فاضلاب همدان ضمن اجرای دستورالعملی، سعی دارد کنترل شرایط موجود را امکان پذیرتر کند. به پروژه های ساختمان سازی جدید انشعاب داده نمی‌شود معاون بهره‌برداری و توسعه آب شرکت آب و فاضلاب استان همدان افزود: در همین راستا و براساس مصوبات کمیته مدیریت بحران، اعطای انشعابات جدید به پروژه‌های ساختمان‌سازی از دستور کار خارج شده و متقاضیان می‌توانند در صورت نیاز آب مصرفی خود را از چاه‌های خصوصی تأمین کنند. وی ادامه داد: همچنین در راستای مدیریت مصرف مشترکین، بهره‌گیری از شیرهای فشار شکن و کنترل‌گرها در دستور کار قرار گرفته که بر همین اساس طی ساعاتی مشترکین شاهد افت فشار آب مصرفی در منازل خود خواهند بود. وی تصریح کرد: از آنجا که افزایش فشار آب در زمان‌هایی از شبانه‌روز که میزان مصرف مشترکین کاهش می‌یابد، می‌تواند موجب ایجاد آسیب به انشعابات و شبکه و هدررفت آب شود، شیرهای فشارشکن و کنترل‌گرها در ساعات مذکور ضمن کاهش فشار آب، به پرشدن مخازن بالادست برای روز بعد کمک می‌کنند. نیکداد با بیان اینکه در حقیقت بهره‌گیری از فشارشکن‌ها به معنای ذخیره و توزیع عادلانه آب در شرایط موجود است، خاطرنشان کرد: چنانچه از شیرهای فشارشکن استفاده نشود، فشار آب در برخی نقاط شهر زیاد و در برخی نقاط دیگر نامناسب است که همین خود مؤید تصمیمات آبفا مبنی بر توزیع عادلانه آب است. توزیع عادلانه آب همواره در دستور کار ماست وی با اشاره به اینکه در حال حاضر با نصب ۶۶ دستگاه فشارشکن و ۴۴ دستگاه کنترل‌گر در شهر همدان توزیع عادلانه آب را در وضعیت موجود را در دستور کارداریم، بیان کرد: کنترل‌گرها به گونه‌ای تنظیم شده‌اند که در ساعات اعمال افت فشار، شهروندان تا طبقه سوم آپارتمان آب با فشار کم و از طبقه سوم به بالا نارسایی‌هایی احساس خواهند کرد که البته عمده اعمال افت فشار در ساعات پایانی شب از ساعات ۱۲ بامداد تا ۴ صبح است در ضمن در تمامی شهرهای استان به جزء شهر همدان بین یک تا پنج کنترل‌گر به منظور مدیریت فشار آب استفاده می‌شود. وی با تأکید بر اینکه با افت فشار آب در ساعات پایانی شب به وسیله کنترل‌گرها، مخازن ما در روز بعد پرتر خواهند بود، گفت: افت فشار آب بر مبنای نزدیکی یا دوری منزل نسبت به فشارشکن‌ها حادث می‌شود و برهمین اساس هرچه منزل مسکونی از کنترل‌گر و فشارشکن دورتر باشد، افت فشار دیرتر و هرچه نزدیکتر باشد افت فشار آب  توسط شهروندان زودتر احساس می‌شود. معاون بهره‌برداری و توسعه آب شرکت آب و فاضلاب استان همدان با اشاره به اینکه بهره‌گیری از این امکانات موجب می‌شود تا چنانچه با شرایط بحرانی مواجه شدیم مدیریت امکان پذیرتر شود، اظهار کرد: درشرایط بحرانی امکان استفاده از کنترل‌گرها و شیرهای فشارشکن دو تا سه مرتبه در طول شبانه‌روز میسر است. چنانچه همکاری مشترکین با شرکت آب و فاضلاب بیشتر باشد افت فشار آب مصرفی تنها یک مرحله در طول شب اتفاق می‌افتد. ۴۰ درصد حجم سد اکباتان خالی است نیکداد در بخش دیگری با اشاره به اینکه براساس آخرین آمار ارائه شده از سوی شرکت آب منطقه ای، در حال حاضر تنها ۶۰ درصد از حجم سد اکباتان پر است، مطرح کرد: براساس گزارشات دریافتی هم اکنون حجم ذخایر آبی سد اکباتان در حدود ۲۰ میلیون مترمکعب است. وی با ارائه این توضیح که در حال حاضر هیچ گونه منبع آبی جدید و جایگزینی وجود ندارد، اظهار کرد: رودخانه عباس‌آباد، رودخانه خاکو و سد آبشینه بخش دیگری از ذخایر آبی ما را تشکیل می‌دهند که در صورت عدم بارش ذخایر رودخانه‌ای نیز از دسترس خارج خواهند شد. وی با بیان اینکه در حال حاضر قطع آب در دستور کار شرکت آب و فاضلاب استان همدان نیست، ادامه داد: با توجه به اینکه در ۹ سال گذشته شرکت آبفا از قطع آب مشترکین در شرایط مشابه جلوگیری کرده است، در حال حاضر نیز تنها مدیریت فشار را در برنامه‌های خود لحاظ کرده و امیدواریم که با عنایت خداوند و همکاری مردم فهیم از قطع آب در تابستان سالجاری نیز خودداری کنیم. روستائیان ۴ تا ۸ برابر الگوی مصرف، آب برداشت می‌کنند معاون بهره‌برداری و توسعه آب شرکت آب و فاضلاب استان همدان در ادامه به مصرف آب در روستاهای استان اشاره کرد و گفت: متأسفانه مصرف آب در روستاها چهار تا هشت برابر الگوی مصرف است که این خود در کاهش ذخایر آبی تأثیرات مخربی دارد. وی بر لزوم رعایت الگوی مصرف توسط مشترکین شهری و روستایی تأکید کرد و افزود: از مشترکین روستایی تقاضا داریم به منظور امورات غیر از شرب، از آب غیرشرب استفاده کنند تا مدیریت مصرف در روستا نیز اتفاق بیفتد. به گزارش ایسنا و به نقل از روابط عمومی شرکت آبفای همدان، نیکداد همچنین به مجموعه اقدامات در دستور کار شرکت آبفای استان به منظور فرهنگسازی وآگاهی بخشی به مشترکین اشاره کرد و گفت: در همین راستا حضور مبلغین در مساجد، مراکز عمومی و روستاها، بهره‌گیری از رسانه‌های عمومی نظیر صداوسیما و جرائد و استفاده از ظرفیت فضای مجازی به منظور آگاهی بخشی به هم استانی‌ها در دستور کار است. انتهای پیام,همدان,۱ اردیبهشت ۱۴۰۰ / ۱۱:۰۷,"فشار آب,شرکت آب و فاضلاب,سد اکباتان - همدان,قطعی آب,استانی-اقتصادی,انشعاب غیرمجاز,مصرف آب,منابع آبی",اعطای انشعاب آب به ساختمان‌های جدید از دستور کار خارج شد
233,"این ها بخشی از گفته های اتابک وثوقی، آسیب شناس گفتار و زبان و مسئول کمیته فنی انجمن علمی گفتار درمانی است که در گفت و گویی با ایسنا به مناسبت یکم اردیبهشت، روز ملی گفتار درمانی مطرح شد. مسئول کمیته فنی انجمن علمی گفتار درمانی در بخش اول این گفت و گو،  با اشاره به اینکه امروز در عصر ارتباطات زندگی می کنیم و تمام تفکرات، هیجانات و نیازهای ما از طریق یکی از نمودهای زبان مثل گفتار و نوشتار منتقل می شود، اظهار کرد: برای اینکه بتوانیم حداقل ارتباط با اطرافیان خود را داشته باشیم باید نوعی از ارتباط را برقرار کنیم تا به اهداف فردی و اجتماعی دست پیدا کنیم. وی با اشاره به اینکه از زمانی که نوزادی متولد می شود تمام نیازهای خود را با برقراری ارتباط با مادر برطرف کرده و به مرور این ارتباطات با پدر، اطرافیان، هم سن و سالان، گروه ها و محیط های کوچک گسترده می شود، گفت: با ورود فرد به اجتماع، تعاملات اجتماعی گسترده و غیرقابل پیش بینی شکل می گیرد که مهمترین بخش آن برقراری ارتباط اصولی با اطرافیان است. این متخصص گفتار درمانی با بیان اینکه برای برقراری هر ارتباطی حداقل نیاز به یک فرستنده، یک دریافت کننده و وسیله ای نیاز داریم که پیام مدنظر را منتقل کند، افزود: به همین دلیل مهمترین بخش ارتباط اینکه چطور منظور خود را برسانیم تا به خواسته خود برسیم و سوءتفاهم و مشکلی ایجاد نکنیم. وی با بیان اینکه اختلالات گفتار، زبان و ارتباط در زندگی به حدی گسترده است که همه عمر را می تواند در برگیرد، تصریح کرد: اختلال با بیماری متفاوت است؛ اختلال یعنی مشکلی که باعث رنج و زحمت فرد یا اطرافیانش می شود. این مسأله معمولا فراگیر است و باید بتوانیم با آموزش های جدید، اقدام به توانمندسازی و توانبخشی فرد کرده و بهترین مسیر را برای او ایجاد کنیم تا کمترین آسیب را ببیند، در عین حال که بیشترین مشارکت را در محیط و اجتماع داشته باشد . مسئول کمیته فنی انجمن علمی گفتار درمانی، گفتار درمانی(آسیب شناسی گفتار و زبان)، را یکی از رشته های توانبخشی برشمرد که به غربالگری، پیشگیری، ارزیابی، تشخیص، درمان، آموزش و مشاوره در اختلالات گفتار، زبان و برقراری ارتباط و بلع دهانی حلقی می پردازد و افزود: ارتباط شامل گفتار(تولید گفتار یا تلفظ، صوت یا صدا، روان بودن کلام)، زبان درکی و بیانی(به صورت نوشتاری یا شفاهی)، پرگماتیک(کاربرد) و شناخت است. گفتار درمانی محدودیت سنی ندارد وی با تاکید براینکه ارایه خدمات این رشته محدودیت سنی ندارد و از نوزادی تا سالمندی را پوشش می دهد، توضیح داد: وظیفه آسیب شناس گفتار و زبان درمان اختلالات در این حیطه ها است: تولید گفتار(شامل تولید، آپراکسی، دیزارتری)، تشدید(هایپر- نیزالیتی و- هایپو - نیزالیتی)، صوت(کیفیت آواسازی، زیر و بمی، تنفس)، روانی گفتار(لکنت)، زبان(درک، بیان، کاربرد شناختی، صرف و نحو)، شناخت (توجه، حافظه، حل مسئله، عملکردهای اجرایی) و تغذیه و بلع(در سطوح دهانی، حلقی و مروی) علل بالقوه اختلالات ارتباطی و بلع شامل موارد زیر است: • مشکلات دوران نوزادی (نارسی، وزن کم هنگام تولد، قرار گرفتن در معرض مواد خطرناک) • اختلالات رشدی (اختلال زبانی خاص (SLI)، اختلال طیف اتیسم، نارساخوانی، اختلالات نقص توجه) • مشکلات شنوایی (ناشنوایی، اختلال در پردازش های شنیداری) • ناهنجاری های دهانی (شکاف لب/ کام، اکولوژن های غیرطبیعی دندانی، ماکرو گلوسیا، بد عملکردی دهانی- حرکتی) • ضعف تنفسی (دیسپلازی bronchopulmonary، اختلالات انسدادی  ریوی مزمن) • ناهنجاری های حنجره ای (ناهنجاری تارهای صوتی، انسداد نای، تراکئوستومی) • بیماری ها و بدعملکردی های نورولوژیکی (TBI، فلج مغزی، ناهنجاری های عروق مغزی، دمانس، پارکینسون، ALS) • اختلالات روانپزشکی (سندرم داون، سندرم X شکننده، سندرم رِت، سندرم VCF) خدمات آسیب شناسی گفتار و زبان در دو گروه کلی خدمات ارزیابی و تشخیصی و خدمات درمانی طبقه بندی می شود. وثوقی با بیان اینکه مداخلات درمانی آسیب شناسی گفتار و زبان به نقص های ناشی از صدمات، بیماری ها، ناهنجاری های مادرزادی، نقایص رشدی و توانمندسازی اختصاص دارد، گفت: شیوع انواع اختلالات گفتاری طبق دسته بندی های ارائه شده متفاوت است، همچنین عوامل بروز نیز متفاوت است و موارد زیادی می تواند در این زمینه تاثیرگذار باشد که برخی ناشناخته است، اما به طور کلی محیط و ژنتیک هر دو تاثیرگذار است. وی گفتار درمانی را یکی از گروه های پزشکی شاخه های توانبخشی معرفی کرد که به ارزیابی و درمان اختلالات ارتباطی و بلع می پردازد و تصریح کرد: در کشورهای توسعه یافته ۳۵ درصد مردم حداقل یکبار و ۱۷ درصد جامعه نیاز مبرمی به گفتار درمانی دارند. در این بین اختلال طیف اتیسم در حال حاضر در یک نفر به ازاء ۲۵۰ نفر شناخته می شود و براساس آخرین گزارش ها غالبا یک به ۴۸ است. اختلال درمان پذیر نیست، اما بهبود می یابد مسئول کمیته فنی انجمن علمی گفتار درمانی با بیان اینکه امروزه شایع ترین اختلال گفتاری، اختلال رشد ارتباطی مثل طیف اتیسم است که نرخ موارد آن درحال افزایش است، توضیح داد: بیماری درمان می شود، درحالی که اختلال درمان پذیر نیست، اما بهبود می یابد. به عنوان نمونه فردی که اتیسم دارد، اختلال در رشد پردازش حسی، مشکل ارتباط و ... را همه عمر حس می کنند، اما باید کمک کنیم به حداقل برسد و بیشترین کارایی از مغز در جهت مشارکت اجتماعی فعلی را داشته باشد. وی با اعتقاد براینکه موانع در مداخلات درمانی و توانبخشی زیاد است، گفت: بزرگترین مانعی که در ارایه خدمات توانبخشی سریع داریم سیستم ارجاع، حمایت و پوشش بیمه ای و استانداردهای خدمات است. بخشی از این موانع به همکارانم بر می گردد که باید استانداردها و راهنمایی های علمی روز دنیا را فرا گیرند، درحالیکه متاسفانه ۷۰ درصد این اتفاق نمی افتد و بسیاری براساس تجربه و دانش شخصی این کار را انجام می دهند، به همین خاطر شاید در بهترین شرایط ۷۰ درصد کارایی را داشته باشند . وثوقی مهمترین مانع را مربوط به نقش دولت دانست و توضیح داد: از سال ۹۴ که عضو کمیته مشورتی توانبخشی وزارت بهداشت شده ام اقدامات زیادی انجام شده، سند ملی توانبخشی و سند ملی شناسنامه اتیسم آماده شده، اما بسیار واضح است که مسیر فعلی دولت در ارایه خدمات به جامعه توانخواه اشتباه است، نقشه راه و متولی توانبخشی مشخص نیست. مسیر اشتباه حمایت های دولتی از اختلالات گفتاری وی ادامه داد: شورای عالی بیمه توانبخشی را تحت پوشش بیمه قرار داد، اما مسیر اشتباهی است، چون در جریان مسائل مربوط به اساسنامه ها و آئین نامه های مراکز توانبخشی سازمان های مختلف نیستند. سازمان بهزیستی مرکز توانبخشی دارد، اما حق ارایه سرویس سرپایی به مراجعان خارج از مددجویان تحت پوشش بهزیستی را ندارد، درحالی که مددجویان بهزیستی از این سازمان یارانه می گیرند. این متخصص گفتار درمانی با بیان اینکه در طول سال یک یا دو مراجع ندارم که جزو مددجویان بهزیستی باشد، گفت: اگر مراجعان تحت پوشش بهزیستی باشند می توان با بهزیستی قراردادی منعقد کرد تا بخشی از هزینه ها را تقبل کند، درحالی که با وجود افزایش سرسام آور هزینه های مربوط به اجاره، تجهیزات و مواد مصرفی تخصصی و عمومی از بسیاری از همکارانم می خواهم تا جایی که می توانند از مراجعان خود حمایت کنند، چراکه هیچ کدام از مراجعین ما، حتی مراجعینی که وضعیت مالی خوبی ندارند حاضر نیستند تحت پوشش بهزیستی قرار گیرند. وی اضافه کرد: خودم هم راضی نیستم که مراجعانم تحت پوشش بهزیستی قرار گرفته و برچسب معلولیت به آنها بزنند. وقتی کسی اختلالی دارد باید توانمندی های او را بسنجیم و با پرورش توانمندی ها، به حل مشکلاتش کمک کنیم. سازمان بهزیستی چندین سال است شعار ICF می دهد که طبقه بندی براساس کارکردهای افراد است نه بیماری، درحالی که وقتی پای ارائه خدمات می رسد براساس DSM صحبت می کنند و ملاک هایشان تشخیص های پزشکی می شود که آزاردهنده است. به اختلالات گفتاری نباید برچسب معلولیت زد وثوقی با اشاره به اینکه اخیرا قرار شده است، افرادی که می خواهند از بیمه توانبخشی استفاده کنند باید تحت پوشش سازمان بهزیستی باشند، اظهار کرد: کدام یک از تصمیم گیرندگان درصورتی که فرزندش اختلال تلفظ یا لکنت خیلی پیش پا افتاده و یا اختلال صوت، اتیسم سطح یک و ... داشته باشد حاضر است بر او برچسب معلولیت بزنند؟!  درحالی که گفته می شود افراد دارای اختلالات گفتاری باید تحت پوشش بهزیستی قرار گرفته و کارت معلولیت بگیرد تا دولت کمک ناچیزی به آنها دهد، اما این کار از اساس اشتباه است. مسئول کمیته فنی انجمن علمی گفتار درمانی با بیان اینکه وقتی سند ملی اتیسم نوشته می شد با تحت پوشش بهزیستی قرار گرفتن آنها مخالف بودم، توضیح داد: با این کار مخالف بودم چون درست است باید کاری را شروع و به افراد کمک کنیم، اما نباید به گونه ای باشد که به این افراد برچسب زده شود. اساسا با این برچسب زدن ها مخالفم و معتقدم لکنت داشتن معلولیت نیست، حتی کسی که محدودیت حرکتی یا کم توانی ذهنی دارد معلول نیست، بنابراین باید معلولیت را از واژگان خود حدف کنیم، اما متاسفانه همچنان از این واژه به و همچنین مهجور در ارگان های مقننه و مجریه استفاده می کنند. وی با تاکید براین که خود فرد باید برای ما مهم باشد نه برچسب هایی که به او می زنیم، ادامه داد: با وجود تلاش هایی که برای فرهنگ سازی و حذف برچسب به افراد در جامعه می شود، گاهی یک اتفاق و تصمیم گیری ما را ۱۰ سال به عقب بر می گرداند. در سطح وزارت بهداشت و با پزشکانی مواجه هستیم که همگی از اساتید ما هستند اما تفکر و مطالعات پزشکی قدیم دارند و هنوز هم نمی تواند خود را با ملاک های تشخیصی DSM۵ وفق دهند. همچنان می گویند بیماری اوتیسم درحالی که چند سال فرهنگ سازی شد تا در منابع رسمی در کشور کسی ""اوتیسم"" ننویسد چون فکر می کنند اتیسم از اوت بودن است، به همین خاطر اصرار دارم «واو» در کلمه ""اتیسم"" نباشد. وثوقی خاطرنشان کرد: وقتی اتیسم سر از بیماری های خاص درآورد برخی خانواده ها معتقد بودند این کار شاید باعث حمایت بیشتری از این کودکان شود، درحالی  که فقط به ضرر آینده کودکان و کشور است مخصوصا افراد سطح یک طیف اتیسم که معمولا مشکلات آنها خیلی ظاهری نیست و از لحاظ تحصیلات آکادمیک برخی در سطح فوق العاده و اکثرا در سطح نرمال هستند پس نیازی نیست افراد بدانند اتیسم یا بیماری خاص دارد! خوانندگانی که صوت خوش خود را از دست دادند! این متخصص گفتار درمانی با بیان اینکه در برخی موارد عارضه گفتاری برای افراد بزرگسال اتفاق می افتد، گفت: متاسفانه وقتی صدای فردی می گیرد سراغ عطاری و طب سنتی می رود و چه بسیار خواننده و هنرمندانی که به خاطر بی توجهی به درمان این عوارض نتوانستند از استعداد و توانمندی خود استفاده کرده و صوت خودشان را از دست دادند ، حتی خواننده هایی که در دوران جوانی صوت خوبی داشتند، اما آن صوت خوش را به خاطر مشکلات و سهل انگاری ها و ارجاعات اشتباه از دست دادند. وی در ادامه در خصوص اهمیت درمان به هنگام اختلالات گفتاری، اظهار کرد: اولین مسأله مهم هم برای این که فرد بیشترین پیشرفت را داشته باشد و هم هزینه اقتصادی کمتری داشته باشد، تشخیص و مداخله بهنگام است.  متاسفانه گاهی برخی خانواده ها در حق کودکانشان اجحاف می کنند و وقتی به ما مراجعه می کنند می گویند مهدکودک آنها را ارجاع داده درحالی که معتقدند فرزندشان مشکلی ندارد. بارها شده گفته ام امروز بنویسید و امضا کنید که اگر فردا اتفاقی افتاد فرزندتان بتواند از شما شکایت کند! چون این اجحاف هیچ وقت جبران پذیر نیست . کودک از چه زمانی باید گفتار را شروع کند؟ وثوقی با بیان اینکه اگر اختلالات گفتاری بسیاری از مراجعانم زودتر تشخیص داده شده بود وضعیت فعلی را نداشتند، تاکید کرد: پزشکان و روان شناسانی که می گویند کودکان تا ۳ تا ۴ سال فرصت برای گفتار دارند، اما این براساس دانش ۵۰ سال قبل است و کودک در ۱۲ ماهگی باید یکی دو کلمه را شروع کند، در ۱۵ ماهگی اگر کلمه ای نگفت باید بررسی شود، در ۱۸ ماهگی اگر ۲۰ تا ۳۰ کلمه نداشت باید بررسی شود، در ۲ سالگی اگر نتواند عبارت سازی کند باید بررسی شود. هیچ پزشکی گفتار درمانگر نیست، هیچ گفتار درمانگری پزشک نیست وی خاطرنشان کرد: برخی می گویند خانواده ها را نترسانید، اما معتقدم هرکسی باید در تخصص خودش فعالیت کند. هیچ پزشکی گفتار درمانگر نیست و هیچ گفتار درمانگری پزشک نیست. تنها تخصصی که از گفتار درمانی و رشد طبیعی روانی، حرکتی، گفتار، زبان و شناخت می داند روان پزشک اطفال است و بقیه تخصص ها حتی اگر دوره دیده اند ارتباطی با این حرفه ندارند. در عین حال هیچ گفتار درمانگری در هیچ رشته دیگری حق دخالت ندارد چون علم و تخصص لازم را ندارد. به گفته وی، وقتی کودکی دچار مشکل در بلع و جویدن است، وسواس در انتخاب غذا دارد، نمی تواند درست ارتباط بگیرد، ارتباطات معمول را ندارد، رشد گفتار و زبان او متعارف نیست و ... حتما یک گفتار درمانگر مجرب در زمینه اختلالات رشدی باید او را ببیند. این متخصص گفتار درمانی با تاکید براینکه وقتی فردی دچار لکنت می شود باید سریع به گفتار درمانگر مجرب مراجعه کند، گفت:  نه تنها هیچ دارویی برای درمان لکنت نداریم، بلکه هیچ درمان قاطعی برای هیچ اختلالی نداریم و اگر کسی چنین ادعایی کرد متخلف یا بی سواد است . البته همیشه در دوره های مختلف افرادی ادعای درمان قاطع این اختلالات را کرده و پول هایی به جیب زده و بعد متواری شده اند، اما نباید به آنها اعتماد کرد. تنها تخصصی که به ارزیابی و درمان اختلالات گفتار، زبان، ارتباط غیرکلامی و کلامی و بلع دهانی و حلقی می پردازد گفتار درمانگر است. این گفتگو ادامه دارد...",اصفهان,۱ اردیبهشت ۱۴۰۰ / ۱۰:۱۷,"استانی-اجتماعی,گفتاردرماني,اختلال,اختلال گفتاری,لكنت زبان,اتیسم",به اختلالات گفتاری نباید برچسب معلولیت زد
234,به گزارش ایسنا، به نقل از سایت صحافتی، وزارت کشور تونس در بیانیه‌ای اعلام کرد: اداره کل امنیت ملی تونس در چارچوب طرح مقابله پیش‌دستانه با نقشه‌های تروریستی احتمالی و خنثی کردن آنها در مراحل مقدماتی، موفق شد یک گروهک تکفیری را شناسایی و یک نقشه تروریستی قریب الوقوع علیه یکی از پایگاه‌های امنیتی استان صفاقس را خنثی کند. طبق بیانیه وزارت کشور تونس، در این عملیات اعضای گروهک تکفیری بازداشت شدند. این وزارتخانه تاکید کرد: سرکرده این گروهک آموزش‌های گسترده‌ای در مورد چگونگی ساخت و آماده‌سازی مواد منفجره، انجام آزمایش‌های هدفمند و آغاز کارهای مقدماتی پس از فراهم شدن تجهیزات لازم را جهت اجرای یک عملیات ویژه که بعدها داعش مسؤولیت آن را بر عهده گیرد، دریافت کرده بود. همچنین وزارت کشور تونس اعلام کرد: مقدار قابل توجهی مواد اولیه لازم برای ساخت مواد منفجره و دستگاه‌های الکترونیک از اعضای این گروهک کشف و ضبط شدند و دادستان عمومی در مرکز قضایی مبارزه با تروریسم دستور بازداشت تمامی این افراد و ادامه تحقیقات از آنها را صادر کرد. انتهای پیام,فرامنطقه ای,۱ اردیبهشت ۱۴۰۰ / ۰۹:۴۶,"تونس,داعش",خنثی‌سازی حمله داعش به یک پایگاه امنیتی در تونس
235,به گزارش روابط عمومی اداره کل فرهنگ و ارشاد اسلامی مازندران، با حضور زارع مدیرکل فرهنگ و ارشاد اسلامی، مهدوی مدیرکل روابط عمومی استانداری، خانم فرجی معاون فرهنگی و رسانه‌ای ارشاد، حق شناس مسئول بسیج رسانه استان و خانم کراری مدیرعامل خانه مطبوعات مازندران، نشست روشنگری نقش رسانه‌ها برای حضور حداکثری مردم در انتخابات برگزار شد. عباس زارع مدیرکل فرهنگ و ارشاد اسلامی مازندران در این نشست گفت: تولید اخبار امیدآفرین از دستاوردهای انقلاب سنگ بنای اساسی جلب اعتماد عمومی است و موجب آشنایی مردم با عملکرد مستقیم نظام خواهد شد. وی بااشاره به اینکه در عرصه های مجازی و حقیقی می‌توان میزان عملکرد انقلاب را به خوبی برای آحاد مردم به صورت ملموس منعکس کرد، اذعان داشت: برگزاری  اردوهای رسانه ای جهت انعکاس  عملکرد های با ارزش  دستگاه ها ، شرکت ها و کارگاه های تولیدی و... یکی دیگر از محورهای اساسی در جذب مشارکت عمومی مردم در عرصه‌های مختلف می‌باشد. عباس مهدوی مدیرکل روابط عمومی استانداری نیز با اشاره به لزوم همت اصحاب رسانه درخصوص اطلاع رسانی دقیق و تحلیل خدمات ارزشمند نظام ، گفت: همدلی و وحدت کلمه،عنصر لازم در این برهه از زندگی انقلاب اسلامی ایران است و برای تحقق آن باید مردم را در جریان فعالیت‌های خود قرار دهیم. مهدوی افزود: ساختارهای اطلاع رسانی باید به روزرسانی شوند و خبرنگاران و اصحاب رسانه باید در بطن عملکرد نظام، به دور از ساختارهای کلیشه‌ای مستقیما ورود پیدا کنند تا بتوانند گزارش‌های تحلیلی مطلوبی را ارائه دهند. معصومه فرجی معاون فرهنگی و رسانه‌ای اداره کل فرهنگ و ارشاد اسلامی مازندران نیز با تاکید براینکه اصحاب رسانه اخبار حقیقی و شادی‌آفرین را به جامعه تزریق نمایند تا سطح امید در جامعه را افزایش دهند، گفت: ارتقاء فعالیت‌های رسانه‌ای از روند موجود به سطوح حرفه‌ای تر ، می‌تواند موجب تقویت قوای جامعه شود. حق شناس مسئول بسیج رسانه استان نیز در این نشست گفت: تشکیل یک اتاق فکر برای ایجاد روحیه نشاط در مردم ضروری است. وی همچنین بر ضرورت پی‌گیری اصحاب رسانه از روند ارائه خدمات و فعالیت‌ نهادهای مختلف تاکید کرد و افزود: وقتی مردم در جریان عملکرد مثبت دستگاه‌ها قرار بگیرند، بیش از پیش با آنها همراهی خواهند کرد. عشرت کراری مدیرعامل خانه مطبوعات استان نیز گفت: فشار فکری ویروس کرونا ، باعث شد تا میزان ارائه خدمات کمتر خودش را نمایان سازد در حالی که می‌توان با ارائه اخبار دقیق‌تر ، میزان دغدغه‌مندی دولت در خصوص فعالیت‌های مختلف، خدمات اجتماعی و ... آنها را در جریان مستقیم این خدمات قرار داد. شایان ذکر است، مقرر شد این نشست‌ها همچنان استمرار یابد و نتایج آن با حضور و مشارکت اصحاب رسانه، به سمع و نظر مردم برسد. انتهای پیام,مازندران,۱ اردیبهشت ۱۴۰۰ / ۱۰:۱۶,"انتخابات ۱۴۰۰, انتخابات,استانی-فرهنگی و هنری",لزوم تشکیل قرارگاه رسانه‌ای حضور حداکثری انتخابات در مازندران
236,به گزارش ایسنا به نقل از روزنامه صهیونیستی تایمز آو اسرائیل، شبکخ تلویزیونی کان روز سه شنبه گزارش داد که رژیم صهیونیستی همزمان با مذاکرات دولت آمریکا در وین برای بازگشت به توافق هسته ای در حال لابی کردن با آمریکا برای اعمال فشار در راستای ارتقای نظارت بین‌المللی بر برنامه هسته ای ایران است. شبکه کان همچنین گزارش داد که قدس اشغالی در حال اعمال پافشاری است که مقامات آژانس بین‌المللی انرژی اتمی در بازرسی تاسیسات هسته ای ایران اعمال قدرت عمل بیشتری داشته باشند. این شبکه در ادامه گزارشش آورده است که این موضع رژیم صهیونیستی پس از این اتخاذ شد که مقامات آن به این نتیجه رسیدند که تغییرات چشم‌گیری در توافق هسته‌ای رخ نخواهد داد، اما به هر صورت به دنبال اصلاح مفاد توافق هستند. همچنین در این گزارش آمده است که یوسی کوهن، رئیس موساد، مِیر بن شابات مشاور امنیت ملی و آویو کوخاوی رئیس ارتش رژیم صهیونیستی در اوایل هفته آتی به آمریکا می روند تا در این زمینه از طرف قدس اشغالی با دولت آمریکا لابی کنند. بر اساس این گزارش، موضع رژیم صهیونیستی در پی این مطرح می شود که طی دو هفته گذشته،  جلسات اخیر کمیسیون مشترک برجام در راستای احیای توافق هسته‌ای از طریق لغو تحریم های اعمال شده آمریکا بر ایران و بازگشت دوجانبه آمریکا و ایران به پایبندی به توافق هسته ای برگزار شدند. نمایندگان آمریکا نیز در طول مذاکرات اعضای کمیسیون مشترک برجام در وین حضور داشتند اما تا کنون هیچ مذاکره مستقیم و غیر مستقیمی میان ایران و آمریکا در وین انجام نشده است. ایران خواستار لغو تمامی تحریم های آمریکا بوده و بیان کرده است تنها پس از راستی آزمایی لغو این تحریم ها اقدامات جبرانی اش که در واکنش به خروج آمریکا از توافق هسته ای و متحمل شدن تحریم ها انجام داده بود را  به حالت قبل باز می‌گرداند.  این اقدامات طبق مفاد برجام و شامل کاهش تعهدات هسته ای داوطلبانه ایران بوده اند. انتهای پیام,سیاست خارجی,۱ اردیبهشت ۱۴۰۰ / ۰۹:۴۸,"رژيم صهيونيستي,مذاكرات وين,برنامه هسته‌ای ایران,آمريكا,توافق هسته ای,آژانس بين‌المللي انرژي اتمي",تلاش رژیم صهیونیستی برای اعمال نفوذ بر آمریکا همزمان با مذاکرات وین
237,"به گزارش ایسنا، جو بایدن، رئیس جمهوری آمریکا در روز اول ریاست جمهوری‌اش، آمریکا را دوباره به پیمان آب و هوایی پاریس بازگرداند و قرار است تا در نشستی دو روزه که از فردا هم‌زمان با ""روز زمین"" برگزار می‌شود به صورت مجازی میزبان سران و مقامات ۴۰ کشور جهان باشد تا درباره آب و هوا و شرایط اقلیمی کره زمین که نیازی فراموش شده در دوره دونالد ترامپ بود، رسیدگی شود. به همین مناسبت مهدیه پورعلی، کارشناس ارشد حقوق خصوصی دانشگاه تهران در یادداشتی درباره ""توافق پاریس"" که مهمترین معاهده زیستی در جهان و اولویت ""نشست آب‌وهوایی"" (Climate Summit) فردا با میزبانی رییس جمهوری آمریکاست، نوشته است: این توافق‌های نزاکتی چون ماهیت غیر حقوقی دارند، تعهدات به دست آمده در این توافق‌ها، جزو تعهدات اولیه حقوق بین‌الملل محسوب نمی‌شود و لذا نقض آنها به مسئولیت حقوقی بین‌المللی دولت ناقض و ضمانت اجراهای مجاز حقوق بین‌الملل منتهی نخواهد شد. علل گرایش دولت‌ها به شیوه نزاکتی در سطح بین‌المللی به چند عامل بستگی دارد: اول، توافق‌های نزاکتی آسان‌تر و سریع تر منعقد و بلافاصله به اجرا در می‌آیند، و مذاکره و اصلاح مجدد این توافق‌ها نیز به سهولت انجام می‌پذیرد. دوم، موافقت‌نامه‌های نزاکتی به دولت‌ها اجازه می‌دهد به راحتی پیرامون مسائل حساس و مهم مذاکره کنند و به توافق برسند. دولت‌ها علاقه به حل مشکلات از طریق همکاری بین‌المللی دارند و تمایلی به امضای یک معاهده محدود ساز آزادی عمل ندارند، مصداق آن مسائل محیط زیستی است که هزینه‌های اقتصادی نامشخص دارند. سوم، حکومت‌ها را قادر می‌سازد تعهدات‌شان را به شکلی دقیق تنظیم نمایند و در چارچوب یک توافق نزاکتی دست به همکاری عمیق تر بزنند. توافقنامه پاریس در سال ۲۰۱۵ با شرکت ۱۹۶ کشور جهان و در چارچوب کنوانسیون تغییر اقلیم سازمان ملل متحد مصوب شد (امضا شده در سال ۲۰۱۶). هدف بلندمدت توافق پاریس این است که دمای کره زمین تا پایان قرن به جای دو درجه به ۱.۵ درجه سانتی گراد افزایش یابد. دانشمندان محیط زیست پیش‌تر پیش بینی کردند، اگر کشورهای صنعتی تولید گازهای گلخانه‌ای را که مهم‌ترین محصول صنایع و علت اصلی گرم شدن زمین است را کاهش ندهند، دمای کره زمین تا پایان قرن، ۲ درجه گرم‌تر و منجر به نابودی ذخایر یخ در قطبین، ایجاد سیلاب‌ها و تغییرات آب و هوایی شدید، طوفان‌های مرگ بار و حوادث زیست محیطی بسیاری خواهد شد. کشورهای جهان در نشست پاریس پذیرفتند که برای دستیابی به هدف بلندمدت پیمان پاریس، هر پنج سال هدف‌های مربوط به کاهش حجم آلایندگی صنایع خود را بازنگری و اصلاح کنند. بر مبنای ماده ۴ بند ۲ توافق‌نامه،‌ هر کشور متعهد به اجرای تعهداتی در زمینه کاهش انتشار دی اکسید کربن می‌شود که از آن با عنوان مشارکت ملی معین (NDC) یاد شده است. لذا برمبنای سند مشارکت منابع مورد نیاز برای اجرای تعهدات بسیار بالا است. پذیرش توافق‌نامه پاریس برای بهره برداری از منابع نفت و گاز کشورهایی که اقتصاد وابسته به فروش انرژی دارند، با اجرای تعهدات در قالب کاهش استفاده از نفت و گاز، ساخت نیروگاه‌ها با سوخت فسیلی، پالایشگاه‌ها، مجتمع‌های پتروشیمی و عدم تاثیر در بهبود آلودگی هوا و محیط زیست داخلی کشورها،  سبب محدودیت عضویت در این توافق شده است. از طرفی شرایط خروج از این توافق‌نامه تا سه سال منع شده و فرآیند خروج از آن یک سال طول می‌کشد و امکان تحمیل جرایم نیز وجود دارد. (ماده ۲۸ وبند ۱ و ۲ ) چین و آمریکا با انتشار بیانیه مشترکی متعهد به همکاری با یکدیگر، در مورد تغییر آب و هوایی، در قالب معاهدات چندجانبه از جمله کنوانسیون تغییرات اقلیمی سازمان ملل و توافق پاریس شدند. این دو کشور در سال ۲۰۱۴ نیز طی مذاکراتی متعهد به انجام اقدامات موثر برای کاهش میزان تولید گازها شده بودند. کشور چین که بزرگ‌ترین تولید کننده کربن در جهان محسوب می‌شود، متعهد شد تا سال ۲۰۳۰ و آمریکا تا سال ۲۰۲۵ میزان تولید گازهای گلخانه‌ای خود را تا ۲۶ الی ۲۸ درصد میزان تولید شده در سال ۲۰۰۵ کاهش دهند. هم چنین چین متعهد شد تا سال ۲۰۳۰، سهم انرژی تولید شده از منابع غیر فسیلی (از جمله انرژی هسته ‌ای و منابع تجدیدپذیر انرژی) را به ۲۰ درصد از کل انرژی تولید شده در این کشور برساند. رئیس جمهور پیشین آمریکا که از طرفداران تداوم استفاده از سوخت‌های فسیلی بود، با زیر سوال بردن موضوع تغییرات آب و هوایی، آمریکا را از توافق پاریس خارج، و جو بایدن مبارزه با تغییرات اقلیمی را از اولویت‌های کاری خود، و رسما با شروع سال ۲۰۲۱  به پیمان پاریس بازگشت. رئیس جمهور آمریکا این بار وعده داد، محو تولید گازهای گلخانه‌ای را تا سال ۲۰۵۰ اجرایی کند. دانشمندان معتقدند این هدف با تعهدهای بین‌المللی پیمان پاریس هم خوانی دارد، البته راه اجرای تعهدات مندرج در این سند بین‌المللی برای دولت جو بایدن هموار نخواهد بود، زیرا اجرای تعهدات طرح احتیاج به حدود ۲ میلیارد دلار برای انرژی‌های پاک، در ۱۰ سال آینده دارد تا ۷۵ میلیارد تن از انتشار گازهای گلخانه‌ای را در ۳۰ سال آینده را کاهش دهد. توافق اقلیمی ‌پاریس سند مهم بین‌المللی است و چون توافقی غیرالزام‌ آور و داوطلبانه است، از منظر مقررات داخلی آمریکا، توافقی اجرایی محسوب می‌شود، بنابراین خروج و بازگشت به آن نیازمند تأیید و تصویب مجلس سنا نیست. انتهای پیام",گزارش و تحلیل,۱ اردیبهشت ۱۴۰۰ / ۰۹:۵۰,توافق پاریس,پیمان اقلیمی پاریس، توافقی نزاکتی
238,طبق اعلام دانشگاه علوم پزشکی قزوین، در ۲۴ ساعت گذشته (سه‌شنبه ۳۱ فروردین ۱۴۰۰)، بر اساس معیارهای قطعی تشخیصی، ۸۴۸ بیمار جدید مبتلا به کووید ۱۹ در استان قزوین شناسایی و ۱۲۹ نفر نیز در این مدت بستری شدند. با احتساب این تعداد بستری‌ها، کل بیماران بستری در سطح بیمارستان‌های استان قزوین به ۶۸۱ نفر رسید، ۹۹ نفر از بیماران نیز در این مدت از بیمارستان ترخیص شده‌اند. همچنین در ۲۴ ساعت گذشته تعداد بیماران بدحال و متصل به دستگاه‌های کمک تنفسی ۴۷ نفر بوده و ۱۰ فوتی با علائم قطعی کرونا گزارش شد. گفتنی است با اضافه شدن فوتی‌های جدید، تعداد کل فوتی‌های استان قزوین از ابتدای شیوع کرونا تاکنون ۱۴۷۷ نفر و تعداد کل بستری‌ها نیز در این مدت ۲۱ هزار و ۳۲۲ نفر بوده است. انتهای پیام,قزوین,۱ اردیبهشت ۱۴۰۰ / ۰۹:۵۰,"استانی-اجتماعی,همه_باهم_علیه_کرونا",مرگ ۱۰ قزوینی بر اثر کرونا در آخرین روز فروردین ۱۴۰۰
239,سیدمحسن بنی‌هاشمی در گفت‌وگو با ایسنا با درخصوص فعالیت‌های این جبهه برای ششمین دوره انتخابات شورای شهر مشهد، اظهار کرد: چندین ماه است که از طریق تشکل‌های ۱۶ گانه جبهه پیروان در حال جمع‌آوری اطلاعات درباره کاندیداهای شورای شهر مشهد هستیم و تا کنون لیستی از کاندیداها را تهیه کرده‌ایم که شامل شصت نفر است که هر کدام از این کاندیداها توسط یک یا چند تشکیلات معرفی شده و صلاحیت آنها مورد تایید قرار گرفته است . وی افزود: البته این لیست به تدریج ویرایش خواهد شد و احتمال کم یا زیاد شدن آن وجود دارد، شرط ورود نام یک کاندیدا به این لیست معرفی و ضمانت حداقل یکی از تشکل‌های جبهه پیروان است. این فعال سیاسی اصولگرا در پاسخ به این سوال که آیا بناست تا این جبهه برای انتخابات شورای شهر لیست مجزا بدهد، بیان کرد: بنا نداریم که در این دوره به تنهایی عمل کنیم و می‌خواهیم با توجه به ساز و کارهای شورای ائتلاف اصولگرایان با آنها مشارکت کنیم، البته شعبه‌های تشکل‌های جبهه پیروان در شهرستان‌ها با توجه به شرایط هر شهرستان مستقل از استان عمل می‌کنند . رئیس جبهه پیروان خط امام و رهبری در خراسان رضوی با تاکید بر اینکه تعدد لیست برای انتخابات شورای شهر مشهد مساله مورد قبولی از نظر ما نیست، ادامه داد: بنابراین ما به سهم خود سعی کردیم از ازدیاد لیست در مشهد جلوگیری کنیم، ولی در مشهد وجود یک لیست اصلی و چند لیست فرعی را بلامانع می‌دانیم، اما در شهرستان‌ها معتقد به استقلال آنها هستیم ، لذا به هویت شهرستان‌ها احترام گذاشتیم. بنی‌هاشمی درخصوص برخی انتقادهای وارده به عملکرد شورای ائتلاف و شورای وحدت اصولگرایان در مشهد، تصریح کرد: با شورای ائتلاف همکاری داریم و برای انتخابات شورای شهر مشهد هم راستا با ساز و کار شورای ائتلاف عمل می‌کنیم اما به عقاید و عملکرد دوستانی که با شورای ائتلاف اختلاف نظر دارند احترام می‌گذاریم. وی با تاکید بر اینکه ما قدرت انتخاب و عمل مردم و کاندیداها را بر تک صدایی در انتخابات ترجیح می دهیم، افزود: برای ما پرشورتر شدن انتخابات و احساس رضایت و آزادی مردم در انتخابشان بر برد و باخت در انتخابات اولویت دارد.  رئیس جبهه پیروان خط امام و رهبری در خراسان رضوی با اشاره به اینکه ساز و کار شورای ائتلاف در شرایط کنونی قادر است که به یک ائتلاف حداکثری برسد ، بیان کرد: اما این شورا قادر نیست که از ائتلاف‌های فرعی جلوگیری کند و بهتر است که حق کاندیداهایی را که مایل نیستند با شورای ائتلاف همکاری کنند به رسمیت بشناسد و طرفین از اظهارات ناروا نسبت به یک‌دیگر خودداری کنند . انتهای پیام,خراسان رضوی,۱ اردیبهشت ۱۴۰۰ / ۰۹:۵۱,"انتخابات ۱۴۰۰,استانی-سیاسی,انتخابات شورای ششم,شورای وحدت اصولگرایان",شورای وحدت نمی‌تواند از ائتلاف‌های فرعی جلوگیری کند
240,این روزها که بازار تبلیغ و ترویج کتاب های زرد انگیزشی در فضای مجازی و به ویژه از سمت بلاگرها رونق خوبی دارد، زمان مناسبی برای بررسی خرید این کتاب ها از سایت های مختلف فروش کتاب است. نکته عجیب اما، این است که این کتب که لیست مشخصی دارند و مورد پسند عوام مردم هستند، با تخفیف های ۵۰درصدی در ایستگاه های مترو، سالن انتظار درمانگاه ها، بیمارستان ها، حاشیه خیابان ها و به ویژه در سایت ها و صفحات مجازی حراج کتاب قابل دسترسی هستند. اما دلیل اینکه این تخفیف ها در کتابفروشی ها لحاظ نمی شوند برای مردم ابهام ایجاد کرده و اغلب، مردم از اینکه این کتب را از دستفروشان یا سایت های حراجی با ۵۰ درصد تخفیف خریداری می کنند خوشحال هستند اما حقیقت ماجرا چیست؟ آیا واقعا تمام این سایت ها و صفحات مجازی حراجی فروش کتاب در تمام فصول سال انبار گردانی انجام می دهند؟ آیا نظارت های لازم از سمت اتحادیه ناشران و اداره کل فرهنگ و ارشاد اسلامی بر فروش کتب به صورت حضوری و مجازی صورت می گیرد؟ برای بررسی دقیق این ماجرا به سراغ کتاب فروشی های معتبر شهر رفتیم. رئیس یکی از این فروشگاه های بزرگ عرضه کتاب و محصولات فرهنگی استان بیان کرد: در حقیقت این روزها، با افزایش عرضه کتب با تخفیف های بالا در سطح شهر، مردم از کتاب فروشی ها توقع تخفیف بر محصولات خود را دارند اما نمی دانند که آن تخفیف ها بی حکمت نیست. این ناشر کتابفروش با بیان اینکه تخفیف های ۵۰ درصدی کتب به بهانه انبارگردانی دروغ است،تصریح کرد : اغلب این کتاب های موجود در سایت های حراجی و حاشیه خیابان و مترو و سایر اماکن عمومی جزو کتاب های کپی و به اصطلاح قاچاق بوده که نمونه مشابه نسخه اصلی و فاقد ترجمه استاندارد و مرغوبیت کاغذ هستند اما اغلب، مردم از اینکه این کتب را با قیمت پایین تهیه کرده اند خوشحال اند اما از واقعیت ماجرا بی خبر هستند. وی ضمن گلایه از عدم فرهنگ سازی در جامعه در خصوص قاچاق کتاب، اظهار کرد: این سبک از حراجی های بدون نظارت و عدم آگاهی مردم نسبت به دلیل ارزانی و تخفیف این کتاب ها، ضربه مهلکی به بدنه اقتصاد صنعت نشر و کتاب فروشی ها وارد کرده است. این ناشر با بیان اینکه حراج کتاب به بهانه انبار گردانی، یک دروغ برای جذب مشتری است، گفت: مردم باید به این باور برسند که بهترین مکان برای تهیه کتاب اصل کتاب فروشی ها هستند. در ادامه این گفت و گو مجید غلامی جلیسه، رئیس سابق خانه کتاب کشور در این خصوص بیان کرد: به دلیل فقدان قوانین لازم در صنعت نشر، کپی برداری در ترجمه از کتب بسیار رایج شده که همین امر سبب ارزانی نسخه های کپی کتب است. وی در ادامه با اشاره به عدم صداقت برخی از سایت ها و صفحات مجازی فروش این قبیل از کتب، تصریح کرد: متاسفانه اکثر سایت های حراجی فروش کتاب، برای فروش محصول خود از تصویر نسخه اصلی کتاب استفاده می کنند اما وقتی مشتری کتاب را تحویل می گیرد با نسخه کپی که دارای کاغذ بسیار بی کیفیت و ترجمه ضعیفی است، روبه رومی شود. جلیسه در ادامه با بیان اینکه حتی در دوران قاجار حق کپی رایت کتاب وجود داشته، اما الان قانون مشخص و بازدارنده ای در این حوزه وجود ندارد، گفت: همین امر سبب کاهش انگیزه انتشارات معتبر برای چاپ کتاب است. رئیس سابق خانه کتاب کشور با اشاره به این مطلب که اتحادیه ناشران و کتاب فروشان در ایران به صورت منفعلانه عمل می کند،تصریح کرد: امروزه هر فردی بدون مجوز از اتحادیه و اداره کل فرهنگ و ارشاد می تواند نمایشگاه یا غرفه فروش کتاب به صورت حضوری و مجازی بدون هیچگونه نظارتی، برپا کند. وی همچنین بیان کرد: هر نوع فروش کتاب خارج از مجموعه کتاب فروشی و چرخه نشر به ضرر صنعت نشر بوده و مردم باید نسبت به این موضوع مهم آگاه باشند. انتهای پیام,قم,۱ اردیبهشت ۱۴۰۰ / ۰۹:۵۲,"استانی-فرهنگی و هنری,منطقه قم,کتاب",تخفیف های ۵۰ درصدی کتب به بهانه انبارگردانی را باور نکنید/ حکمت این تخفیف ها چیست؟!
241,به گزارش ایسنا، پیش‌بینی‌های انجام‌ شده در شرکت کنترل کیفیت هوای تهران حاکی از آن است که صبح امروز (۱ اردیبهشت ماه) کیفیت هوا در مناطق پرتردد در محدوده ناسالم برای گروه‌های حساس قرار خواهد گرفت که ناشی از عدم وزش باد مؤثر و ترافیک صبحگاهی است. با حاکمیت جو آرام و پایدار طی روز شرایط مناسب جهت پراکندگی آلاینده‌ها فراهم نخواهد بود همچنین با افزایش دما در ساعات بعدازظهر عوامل کافی جهت تولید آلاینده‌ «ازن»  فراهم خواهد شد که کاهش کیفیت هوا در برخی مناطق را به‌دنبال خواهد داشت و عدم وزش باد تا اواخر وقت همراه با افزایش ترافیک شامگاهی باعث افزایش غلظت ذرات معلق و برقراری وضعیت ناسالم برای گروه‌های حساس در برخی مناطق پرتردد می‌شود. وزش باد مؤثر تا صبح فردا (۲ اردیبهشت ماه) تاحدودی باعث پراکندگی آلاینده‌ها و برقراری وضعیت قابل‌ قبول در بیشتر مناطق پیش‌بینی می‌شود. وزش باد مؤثر در ساعات بعدازظهر شرایط مناسب جهت پراکندگی آلاینده‌ها را فراهم خواهد کرد، هرچند با فراهم بودن عوامل کافی جهت تولید آلاینده‌ «ازن»  افزایش غلظت این آلاینده باعث کاهش کیفیت هوا در برخی مناطق خواهد شد. با تداوم وزش باد مؤثر تا شامگاه فردا (۲ اردیبهشت ماه) با وجود افزایش تردد خودروها، احتمال می‌رود کیفیت هوا در بیشتر مناطق در محدوده قابل‌ قبول قرار بگیرد. به گزارش ایسنا، آلاینده شاخص هوای پایتخت طی ۲۴ ساعت گذشته «ذرات معلق کمتر از ۲.۵ میکرون» با میانگین ۹۰ بود و هوای پایتخت در وضعیت قابل قبول قرار داشت. آلاینده شاخص هم‌اکنون «ذرات معلق کمتر از ۲.۵ میکرون» با میانگین ۹۵ و کیفیت هوا در محدوده قابل قبول است. انتهای پیام,محیط زیست,۱ اردیبهشت ۱۴۰۰ / ۰۹:۵۵,"كيفيت هوا,ذرات معلق,آلاینده ازن,هوای ناسالم برای گروه های حساس,هوای قابل قبول",کیفیت هوای برخی مناطق ‌پایتخت برای گروه‌های حساس ناسالم می‌شود
242,"به گزارش ایسنا، به نقل از خبرگزاری رویترز، ""والتر براگا نتو""، وزیر دفاع برزیل در مراسم تحلیف ژنرال ""پائولو سرجیو نوگوئیرا دو اولیویرا""، فرماندهی جدید ارتش این کشور گفت، نیروهای مسلح برزیل به حفاظت از قانون اساسی پایبند هستند و برای دفاع از منافع ملی آماده‌اند. اظهارات وی در بحبوحه افزایش سوالات مطرح شده درباره سیاسی کردن ارتش از سوی ژایر بولسونارو، رئیس جمهوری برزیل مطرح شد؛ بولسونارو افسران سابق و کنونی ارتش را در دولتش به کار گرفته است. این مساله باعث بروز این نگرانی شده که شاید در صورت اعلام نتایج مورد مناقشه انتخابات سال آتی میلادی، نیروهای مسلح این کشور مجبور شوند طرف یکی از رقبا را بگیرند. وزیر دفاع برزیل گفت: امروز، کشور باید در مقابل هرگونه اقدام اولیه بی ثبات کردن که باعث تغییر توازن بین قدرت‌ها می‌شود و به عظمت کشور لطمه می‌زند، متحد باشد. کسانی که معتقدند ما در وضعیتی قرار داریم که ممکن است آزادی را به خطر بیندازد، در اشتباهند. وی ادامه داد، احترام به موازین دموکراتیک و پروژه‌ای که اکثریت برزیلی‌ها انتخاب کرده‌اند، ضروری است. ماه گذشته میلادی، بولسونارو سه تن از فرماندهان ارشد ارتش را پس از آنکه راهش را از وزیر دفاع جدا کرد، از سمت‌هایشان برکنار کرد. برکناری این افراد برزیل را که با بحران‌های زیادی از جمله پاندمی کرونا دست به گریبان است، در موضع ضعف قرار داده؛‌ این مقام‌های ارشد ارتش همچنین فاش کردند که در روابط بولسونارو و نیروها مسلح یک تغییر ایجاد شده است. انتهای پیام",فرامنطقه ای,۱ اردیبهشت ۱۴۰۰ / ۰۹:۵۳,"برزيل,نيروهاي مسلح, انتخابات",وزیر دفاع برزیل از دموکراسی دفاع کرد
243,‌یکم اردیبهشت سالروز درگذشت سهراب سپهری، نقاش و شاعر ایرانیست؛ هنرمندی که با وجود گذشت ۴ دهه از فعالیتش در زمینه نقاشی و اینکه وجه شاعری او پررنگ‌تر نمود داشته است، آثار او در معتبرترین نمایشگاه‌های نقاشی به نمایش در می‌آید و با قیمت‌های بالا به فروش می‌رسد. سبک نقاشی سهراب به نوعی وام‌دار طبع شاعرانگی و لطیفش او بوده و همین عامل موثری در توجه بسیاری از هنرمندان به آثار سپهری و علاقمندانی است که برای داشتن تابلوهایش سر و دست می‌شکنند. به گزارش ایسنا، جامعه ایرانی بیشتر سهراب سپهری را با اشعارش می‌شناسد، حال آنکه زمانی اولین مجموعه شعرش منتشر شد که درجه یک علمی را از دانشکده هنرهای زیبا دریافت و چند نمایشگاه نقاشی در تهران برپا کرده بود. هنری که تا پایان عمر سهراب، حتی زمانی که شاعری معروف شده بود، همراهیش کرد و وجه غالب او به شمار می‌رفت. عضو هئیت علمی بخش زبان و ادبیات فارسی دانشگاه شیراز در گفت و گو با ایسنا، سهراب را جزو شاعران نسل اول شعر معاصر قلمداد و اضافه کرد: سهراب، شاعر، نویسنده و نقاش، به حتم از مهم‌ترین شاعران معاصر کشور بود که شعرهایش به زبان‌های بسیاری از جمله انگلیسی، فرانسوی، اسپانیایی و ایتالیایی ترجمه شده ‌است. غلامرضا کافی خاطر نشان کرد: سپهری دوره‌ی ابتدایی و متوسطه را در زادگاهش، شهر کاشان گذراند و تحت تاثیر پدرش که دستی در این هنر داشت، به نقاشی علاقه‌مند شد و به گفته‌ی خودش این پدرش بود که او را به نقاشی عادت داد. او با بیان اینکه با شروع تحصیل در دانشکده هنرهای زیبای تهران شعر هم وارد زندگی‌ سپهری شد، اضافه کرد: وی پس از فارغ‌التحصیلی از دانشگاه، به عنوان مدرس در هنرستان هنرهای زیبا مشغول فعالیت شد. این استاد دانشگاه شیراز خاطر نشان کرد: سپهری با بورس تحصیلی در هنرستان هنرهای زیبای پاریس به همراه حسین زنده‌رودی در رشته‌ی لیتوگرافی مشغول به تحصیل شد، اما با قطع شدن بورس‌اش برای ادامه‌ی تحصیل مجبور شد شیشه‌ی آپارتمان‌ها را پاک کند و از برج‌های چند طبقه آویزان شود. کافی با اشاره به اینکه سفرهای او به کشورهای مختلف جهان و دیدن آثار نقاشان بزرگ غرب او را با تحولات عمیق این هنر آشنا می‌کند، گفت: تابلوهای سبک کوبیسم او در موزه هنرهای معاصر که با موضوع چهره و طبیعت بیجان نقاشی شده‌اند، حاصل آشنایی او با نقاشی‌های پیکاسو و سبک کوبیسم هستند. این شاعر شیرازی با تاکید براینکه سهراب، روحیه‌ای خاص داشته، در خصوص شخصیت این هنرمند شاعر، گفت: شخصیت سهراب، پرورده‌ی هنر نقاشی‌ست که علاوه بر شعر در نقاشی هم صاحب سبک بود. کافی ادامه داد:  آنچه که مایه درون گرایی سهراب بود، شکفتن افق های ناشکافته در شعر و نقاشی است، به همین دلیل اشعار و آثار وی آرامشی از حیات دریافت کرده و با هستی پیوند خورده و این مهم را صادقانه در اشعار خود انعکاس داده است. عضو هیئت علمی دانشگاه شیراز با بیان اینکه آرامش و صداقت اشعار و آثار سپهری به مخاطب منعکس می شود، ادامه داد: زبان ورزی، ترکیب سازی یا حتی جنبه ها و محورهای معنایی، اشعار سپهری را از دیگر شاعران امروزی متمایز کرده است. کافی با اشاره به شخصیت چند وجهی سهراب سپهری افزود: طبیعتا یک شاعر نقاش دریافتی که از هستی و طبیعت دارد متمایز از یک شاعر ساده است، و یک نقاش شاعر اثری که خلق می کند متفاوت از یک نقاش غیر شاعر است. وی خاطر نشان کرد: او به جبهه های وجودی خود غنایی اینگونه بخشیده یگانه شدن او با هستی از او یک شخصیت صادق در کلام و نوآور در بیان پدید آورده است. کافی با اشاره به اینکه سپهری جهان خاص و ویژه خود را داشت، افزود: تنش ها، تپش ها، تبلیغات و اجبار و جبرهای زمان هیچ تاثیری در اشعار او نداشت‌. این استاد دانشگاه با بیان اینکه برتری سهراب نسبت به دیگر شاعران معاصر دلایل مختلفی دارد، گفت: سهراب سپهری یکی از نمایندگان برتر و شاخص شعر پس از نیما و شعر آزاد محسوب می شود؛ تقریبا ۴ اسم پس از نیما می‌توان برشمرد و نام سپهری، در کنار نام احمد شاملو، اخوان ثالث و فروغ فرخزاد آورده می شود. کافی خاطر نشان کرد: هنگامی که شاعران معاصر با سهراب غالبا انعکاس مسائل سیاسی را در کارنامه  خود داشتند و شاعر سیاسی بودند، سپهری به درون گرایی خود توجه داشت و از نظر او قطار سیاست خالی بود، من قطاری دیدم که سیاست می‌بُرد و چه خالی می‌رفت. او ادامه داد: پیامد این موضوع این است که سپهری برای خود یک حوزه معرفتی تعریف کرده و از طرفی با شناسه های زبانی خاصی همراه کرده بود ما از آنها به عنوان شناسه های سبک هندی در ادبیات از آنها یاد می‌کنیم. این استاد دانشگاه گفت: آشنایی سهراب با آموزه های عرفانی، عرفان شرق و دیدگاه ذهن هم از نظر محتوا و هم از نظر زبانی و ذهنی بر کارش اثر گذاشته بود و این موضوع در شعر او منعکس شده است. او خاطر نشان کرد: اما توجه انگیزی به سهراب سپهری بعد از انقلاب اتفاق افتاده و سپهری یکی از کسانی است که سهم بسزایی در مردمی کردن شعر ما دارد. کافی با بیان اینکه  او  وقتی در این جریان شروع به کار کرد با معارضه و مبارزه های زیادی رو به رو  شد، افزود: حتی ادیبان و شاعران زمان وی در برابر این جریان جبهه گرفتند و بسیار طول کشید تا این جریان بتواند خودش را ثابت کند و در توده نفوذ کند که اگر این گونه نباشد جریان شعری قطعا پایدار نخواهد بود. کافی با تاکید براینکه بی‌تردید سپهری  یکی از شخصیت هایی‌ست که در شکل گیری و پدید آمدن، شعر مردمی، کمک بسزایی کرده است، ادامه داد: سهراب یکی از برترین نمونه ها در این زمینه به شمار می‌رود، چراکه شاعران دیگر زبان خاص شعر خود را داشتند و خیلی به بحث درون گرایی و به عنوان یکی از حوزه های مورد علاقه ادیبان و شعر دوستان و علاقمندان به ادبیات توجه نمی‌کردند. استاد ادبیات دانشگاه شیراز گفت: سهراب سپهری یکی از کسانی بود که به خاطر گشودن افق‌های تازه در شعر خود و انجام بازی های زیبا و دل انگیز به لحاظ زبانی در شعرش، توانست به شعر آزاد و جریان شعر آزاد در جامعه کمک کرده و ظرفیت دیگری به آن اضافه و جامعه را با اینگونه آثار هنری آشنا کند. انتهای پیام,فارس,۱ اردیبهشت ۱۴۰۰ / ۰۹:۵۶,"استانی-فرهنگی و هنری,سهراب سپهري",سهراب؛ نقاش شعر معاصر!
244,به گزارش ایسنا، به نقل از خبرگزاری رویترز، ولادیمیر پوتین، رئیس جمهور روسیه که تاکنون تلاش داشته هرگز نام ناوالنی را مستقیما ذکر نکند، عنوان کرده که سخنرانی او برای هر دو مجلس پارلمان کشورش متمرکز بر مسائلی شامل تقویت رشد اقتصادی که توسط تحریمهای خارجی، پایین آمدن قیمت نفت و همه گیری کروناویروس آسیب دیده، خواهد بود. اما همچنان که او سخنرانی خود را در ظهر امروز (۰۹۰۰ به وقت گرینویچ) شروع کند، تظاهرکنندگان در شهر ولادیووستوک در شرق دور روسیه قرار است در اولین موج اعتراضات سراسری در روسیه برای ابراز حمایت از ناوالنی ۴۴ ساله به خیابانها بیایند؛ کسی که شدیدا از بابت دست زدن به اعتصاب غذا برای مدت سه هفته ضعیف شده است. هر دو طرف خود را برای یک رویارویی آماده کرده‌اند. پیش از این تجمعات در حمایت از ناوالنی با استفاده از زور در هم شکسته شده و هزاران مورد دستگیری را در پی داشتند و مقامهای روسیه گفته‌اند که تجمعات امروز نیز غیرقانونی هستند. در روابط روسیه با غرب نیز به سبب مساله رفتار با ناوالنی، تقویت مواضع نظامی روسیه در مرز با اوکراین و مجموعه مسائل دیگری که واشنگتن را به اعمال تحریمهایی جدید علیه مسکو طی چند روز پیش و پاسخ متقابل کرملین به آن واداشت، بحرانی عمیق ایجاد شده و آزمایش قدرت امروز از سوی خارجی‌ها از نزدیک رصد می‌شود. ناوالنی سال گذشته میلادی از یک حادثه مسمومیت با ماده اعصاب که روسیه اجرای آن را انکار کرد زنده ماند اما ماه فوریه از بابت اتهاماتی نظیر نقض شرایط عفو مشروط مربوط به یک پرونده اختلاس به دو سال و نیم حبس محکوم شد. حامیان ناوالنی خواستار برگزاری آنچه که به آن به عنوان بزرگترین اعتراضات تاریخ روسیه مدرن تلقی می‌کنند شده و گفته‌اند که زندگی این منتقد کرملین به مو بند است و خواستار آن شده‌اند که وی مراقبتهای پزشکی مناسب دریافت کند. در آستانه برگزاری این اعتراضات، یک گروه ناظر تحت عنوان OVD-Info گزارش کرد که پلیس به دفاتر منطقه ای ناوالنی در شهرهای کراسنودار و کورگان یورش برده و در حدود ۱۲ شهر نیز اقدام به دستگیری فعالان کرده است. تیم ناوالنی اعلام کرده که اعتراضات در بیش از ۱۰۰ شهر روسیه قرار است برگزار شود. محل سخنرانی پوتین در سالن نمایشگاهی Manege در مجاورت کرملین در محل میدانی است که حامیان ناوالنی آن را برای مکان تجمعشان در مسکو طی عصر امروز تعیین کرده‌اند. انتهای پیام,فرامنطقه ای,۱ اردیبهشت ۱۴۰۰ / ۰۹:۵۹,"الکسی ناوالنی,روسیه,ولادیمیر پوتین",حامیان ناوالنی به دنبال تحت الشعاع قرار دادن سخنرانی پوتین با تجمعات اعتراضی
245,به گزارش ایسنا، مرجان بارک‌زهی، فارغ التحصیل دانشگاه صنعتی امیرکبیر و مجری طرح «ساخت و مشخصه‌یابی ابرخازن منعطف بر پایه پارچه پلی استر با استفاده از گرافن و پلی پیرول» عنوان کرد: با توجه به توسعه ابزارهای تجدیدپذیر ذخیره انرژی در سالهای اخیر، ابزارهای الکترونی منعطف با قابلیت اتصال به پوشاک به موضوعی مهم تبدیل شده‌اند. وی افزود: منسوجات با خواصی مانند انعطاف‌پذیری، داشتن فضای فراوان برای بارگذاری مواد فعال، سبکی وزن، قیمت کم، ایمنی، قابلیت تنفس‌پذیری، استحکام مکانیکی از کاندیداهای مناسب به منظور استفاده در بستر الکترودهای ابرخازنی منعطف به شمار می روند. وی خاطر نشان کرد: در این پروژه، ابرخازن منعطفی بر پایه پارچه توسط پوشش‌دهی بهینه گرافن و پلی پیرول و با استفاده از الکترولیت ژلی با اندازه سطح cm-۲ ۱×۱ ساخته شده است؛ این ابزار ظرفیت سطحی به بزرگی mF cm-۲ ۲۳۰ در اختیار می‌گذارد که در میان ابزارهای انعطاف‌پذیر بر پایه منسوجات مقدار قابل توجهی است. وی ادامه داد: چنین ابرخازنی به راحتی از طریق روش‌های ساده مثل دوختن قابل اتصال به پوشاک خواهد بود و از آنجا که از بستر منسوج بر پایه پلی‌استر بهره می‌برد، بسیاری از ویژگی‌های اساسی پوشاک از قبیل سبکی، انعطاف‌پذیری، نفوذپذیری مناسب هوا، استحکام مکانیکی و ثبات شستشویی را دارا است. وی افزود: در این طرح، پارچه پلی‌استری با اکسید گرافن احیا شده و پلی پیرول پوشش دهی شده و پس از بررسی‌های میکروسکوپی و ساختاری، رسانش الکتریکی و تاثیر شستشو بر رسانش آن ارزیابی شده است. بارک‌زهی با بیان اینکه در این طرح ابزار ابرخازن با استفاده از الکترولیت ژلی پلی‌وینیل الکل/اسیدسولفوریک و جداکننده سلولزی ساخته شده و توسط آزمون‌های الکتروشیمیایی در سیستم دوالکترودی و سه الکترودی تحت شرایط عادی و خمش مورد بررسی قرار گرفته است، عنوان کرد: بیشترین مقدار ظرفیت سطحی در آزمون ولتامتری چرخه‌ای mF cm-۲ ۲۳۰ در mV s-۱ ۱ است که پس از ۶۰۰۰ دوره ولتامتری چرخه‌ای ۷۶درصد آن حفظ شده است؛ همچنین این ابزار، چگالی انرژی μW h cm-۲ ۱۱ و چگالی توان mW cm-۲ ۰۳/۰ در اختیار می‌گذارد. وی با بیان اینکه نتیجه این پروژه در البسه ورزشی، پزشکی، سرگرمی و ابزارهای الکترونیکی پوشیدنی قابل پیاده‌سازی است، گفت: با توجه به اینکه توسعه ابزارهای منعطف ذخیره‌ساز انرژی در فاز تحقیقاتی در حال انجام است، نخست لازم است که ابزارهایی بر پایه مواد ارزان، ایمن و دوستدار محیط زیست، با پایداری مناسب و با توان و انرژی مطلوب برای مصارف کاربردی ساخته شوند و سپس تجاری سازی آنها دنبال شود. وی در رابطه با چالش تجاری‌سازی ابرخازن‌های منعطف گفت: مهمترین چالش پیشرو در حال حاضر افزایش توان و انرژی در عین حفظ پایداری این ابزارها است. وی افزود: فاز آزمایشگاهی و ساخت ابرخازن طی هشت ماه در آزمایشگاه الکتروشیمی دانشگاه اسلو به انجام رسیده است. به نقل از دانشگاه امیرکبیر، نتایج حاصل از این پایان‌نامه که با همکاری مرکز علم مواد و نانوتکنولوژی (SMN) دانشگاه اسلو (نروژ) به انجام رسیده، در ۲ مقاله ISI در ژورنال Electrochimica Acta و یک مقاله علمی پژوهشی در ژورنال Journal of Textiles and Polymers به چاپ رسیده است. دکتر مجید منتظر، دکتر فرهاد شریف از اساتید و اعضای هیئت علمی دانشگاه صنعتی امیرکبیر، راهنمای این طرح پژوهشی بوده‌اند. همچنین پروفسور ترولس نوربی و دکتر آتاناسیوس چاتزیتاکیس از دانشگاه اسلو در اجرای این طرح پژوهشی مشارکت داشته‌اند. انتهای پیام,علم و فناوری ایران,۱ اردیبهشت ۱۴۰۰ / ۰۹:۵۹,منسوجات,پروژه‌ای در راستای تولید منسوجات الکترونیکی هوشمند
246,به گزارش ایسنا به نقل از روابط عمومی پنجمین المپیاد فیلمسازی نوجوانان ایران، سه جلسه از آموزش‌های مجازی پنجمین المپیاد فیلمسازی نوجوانان ایران به مبحث «آشنایی با فیلمبرداری» اختصاص یافته است. تدریس این آموزش‌های برخط را که در صفحه اینستاگرام المپیاد به نشانی @olymp.film.fe برگزار می‌شود، ساعد نیک ذات برعهده دارد. اولین جلسه آموزش «آشنایی با فیلمبرداری» عصر امروز(چهارشنبه ۱ اردیبهشت) از ساعت ۱۷ و جلسات دوم و سوم آن روزهای یکشنبه ۵ و چهارشنبه ۸ اردیبهشت در همین ساعت در صفحه اینستاگرام المپیاد فیلمسازی نوجوانان ایران برگزار می‌شود. آموزش‌های مجازی المپیاد به همت معاونت فرهنگی و آموزش انجمن سینمای جوانان ایران با همراهی یونیسف روزهای یکشنبه و چهارشنبه هر هفته از ساعت ۱۷ در جریان برگزاری است. بهره‌گیری از این جلسات برای عموم آزاد بوده و جزییات و اخبار مربوط به آن در سایت و اینستاگرام انجمن به نشانی www.iycs.ir  و @iycs.ir در دسترس قرار می‌گیرد. انتهای پیام,سینما و تئاتر,۱ اردیبهشت ۱۴۰۰ / ۰۹:۵۹,"روابط عمومی پنجمین المپیاد فیلمسازی نوجوانان ایران,پنجمین المپیاد فیلمسازی نوجوانان ایران",نوجوانان با فیلمبرداری فیلم کوتاه آشنا می‌شوند
247,به گزارش ایسنا به نقل از فوربس، تنها در یک هفته اخیر ثروت ایلان ماسک به لطف افزایش سهام تسلا و شرکت اسپیس ایکس ۱۳ میلیارد دلار افزایش پیدا کرده است. در هفته اخیر ارزش سهام تسلا یک صعود خوب را تجربه کرد که ۹.۳ درصد بیشتر از هفته قبلی بود. ثروت ایلان ماسک در پایان معاملات هفته گذشته به ۱۷۴.۴ میلیارد دلار رسید تا وی پس از جف بزوس در رده دوم قرار گیرد. او اکنون حدود ۱۰ میلیارد دلار ثروت کمتری از جف بزوس در اختیار دارد. سال ۲۰۲۰ در حالی به پایان رسید که ارزش سهام شرکت خودروسازی تسلا بیش از هفت برابر رشد کرد و این مساله باعث شد ایلان ماسک به دومین و حتی در مقاطعی به ثروتمندترین فرد در جهان تبدیل شود. تسلا که یکی از پیشروترین خودروسازان جهان در استفاده از تکنولوژی های نوین است در زمان همه گیری کرونا به یکی از محبوب ترین خودروسازها تبدیل شد. ماسک با اطمینان خاطر دادن به سهامداران در خصوص تولید خودروها گفته است در سه ماهه دوم امسال کار تحویل خودروی سایبر تراک این شرکت آغاز خواهد شد. همچنین طبق گزارش خودروسازی تسلا در سال ۲۰۲۰ حدود نیم میلیون خودرو در زیرمجموعه های این شرکت تولید شده که از این مقدار بیش از ۱۸۰ هزار دستگاه در سه ماهه پایانی سال تولید شده است. علاوه بر افزایش تولیدات، تسلا در راستای عمل به استراتژی بازاریابی خود قیمت خودروهای خود را به طور متوسط ۱۱ درصد نسبت به سال قبل کاهش داد که از این مقدار، بیشترین کاهش قیمت مربوط به مدل ایگرگ این شرکت بوده است. این هفته همچنین شرکت اسپیس ایکس موفق شد با پشت سر گذاشتن رقبای بزرگی چون بلو اورجین، برنده مناقصه سه میلیارد دلاری ناسا برای ارسال فضاپیما تا دو سال دیگر شود که این اتفاق باعث افزایش قابل توجه ارزش سهام این شرکت شد. انتهای پیام,اقتصاد کلان,۱ اردیبهشت ۱۴۰۰ / ۰۲:۱۸,"ایلان ماسک,ثروتمندان جهان",ایلان ماسک در یک هفته ۱۳ میلیارد دلار به جیب زد!
248,به گزارش ایسنا، بانک جهانی اعلام کرد قیمت‌های انرژی در سال ۲۰۲۱ بیش از یک سوم بالاتر از سال ۲۰۲۰ خواهد بود و میانگین قیمت هر بشکه نفت به ۵۶ دلار می رسد. قیمت‌ها در سال ۲۰۲۲ به ۶۰ دلار افزایش خواهد یافت و مطابق با میانگین قیمت سال ۲۰۱۷ تا ۲۰۱۹ خواهد بود. بهای نفت برنت و وست تگزاس اینترمدیت آمریکا از ابتدای سال ۲۰۲۱ تاکنون بیش از ۳۰ درصد رشد کرده است. بانک جهانی همچنین پیش بینی کرد قیمت فلزات امسال ۳۰ درصد و بازارهای کشاورزی حدود ۱۴ درصد صعود می کنند. اما قیمت فلزات احتمالا بخشی از رشد امسال را از دست خواهند داد زیرا رشد ناشی از تدابیر محرک مالی در سال ۲۰۲۲ ضعیف می شود. طبق گزارش بانک جهانی، پیش بینی می شود قیمت مس امسال به دلیل تقاضا برای کالاهای مصرفی و ساخت و ساز ۳۸ درصد بالاتر بماند. با این حال پیش بینی می شود در سال ۲۰۲۲ که عرضه جدید محقق می شود قیمت‌ها پایین تر بروند. تعدیل سریعتر از حد انتظار محرکهای مالی از سوی بعضی از اقتصادهای بازار نوظهور می تواند ریسک نزولی برای قیمت فلزات ایجاد کند. اما هزینه زیرساخت بالاتر در آمریکا می تواند از بعضی از فلزات نظیر آلومینیوم، مس و سنگ آهن حمایت کند. بازارهای کشاورزی تحت تاثیر تقاضای قوی چین و مشکلات تولید در آمریکای جنوبی شاهد رشد قیمت‌ها بوده‌اند. اگرچه عمده بازارهای کالاهای غذایی جهان از نظر استانداردهای تاریخی به حد کافی تامین شده اند اما قیمت ذرت و سویا در بازار شیکاگو در بالاترین رکورد چند سال گذشته معامله می‌شود. قیمت‌ها تحت تاثیر نگرانیهای امنیت غذایی و شرایط جوی نامساعد در برزیل افزایش پیدا کرده اند. بانک جهانی اعلام کرد تورم غذا در آمریکای لاتین، خاورمیانه و آمریکا به طور متوسط حدود ۹ درصد در ژانویه و فوریه سال ۲۰۲۱ رشد کرده و اگر افزایش اخیر قیمت‌های جهانی مواد غذایی به بازارهای داخلی منتقل شود، ریسک تورم قیمت بالاتر وجود دارد. بر اساس گزارش رویترز، این موسسه مالی جهانی خاطرنشان کرد این دورنما تا حدود زیادی به پیشرفت مهار پاندمی کووید ۱۹ و همچنین تدابیر حمایتی در اقتصادهای توسعه یافته بستگی دارد. نایب رئیس موقت گروه بانک جهانی برای رشد برابر، فاینانس و موسسات و مدیر گروه چشم اندازها اظهار کرد: رشد جهانی از ابتدای امسال تاکنون قوی تر از حد انتظار بوده و برنامه‌های واکسیناسیون در جریان است و روندهای مذکور، قیمت‌های کالا را تقویت کرده است. با این حال تداوم احیای اقتصادی تا حدود زیادی نامعلوم مانده است. بازارهای نوظهور و اقتصادهای در حال توسعه که صادرکننده و واردکننده کالا هستند، باید تاب آوری کوتاه مدت خود را تحکیم کرده و آماده احتمال تحلیل نرخ رشد اقتصادی باشند. انتهای پیام,تولید و تجارت,۱ اردیبهشت ۱۴۰۰ / ۰۲:۱۷,"بانک جهانی,قیمت مواد غذایی ,قیمت فلزات,قيمت نفت",گرانی رفتنی نیست!
249,"به گزارش ایسنا، عبدالحسین شاهین از آزادگان دورا دفاع مقدس روایت می‌کند: رمضان سال ۶۵، اواخر اردیبهشت شروع شد. هوای عراق گرم و نفس گیر بود اما آن ساعات طولانی با هوای گرم و طاقت‌فرسا و غذای ناکافی و بی‌کیفیت اردوگاه باعث نشد که بچه‌ها روزه نگیرند. هر چند کمتر روزی به خاطر انجام فریضه‌ مسلمانی، از ضربات مشت و لگد زندانبان‌های بعثی در امان بودیم اما وقتی تشنه و بی‌رمق می‌شدیم، تازه روضه‌ تلظّی حضرت علی اصغر شش ماهه توی سرمان می‌پیچید. نزدیک ظهر گوی آتشین خورشید پرتوهای سوزان خود را به رخمان می‌کشید، عطش و گرما اوج می‌گرفت و باران عرق می‌بارید از تن‌های ضعیف و لاغر اسرا که بیشتر جوان و نوجوان بودند. گاهی که زندانبان‌های بی‌رحم با بهانه یا بی‌بهانه به جان ما می‌افتادند، به این می‌اندیشیدم سوز عطش بی‌آبی سخت‌تر است یا سوزی که از ضربات پی در پی باتوم افسران بعثی به بدن‌های خیس و عرق کرده‌ی اسرای روزه دار تا مغز استخوانمان نفوذ می‌کند؟ اما بچه‌ها روضه‌ی کتک خوردن مادر و چادر خاکی‌اش را در میان مشت و لگدهای بی‌محابای دژخیمان به یاد می‌آوردند و مقاومت‌شان در راه خدا و اطاعت از ولایت بیشتر می‌شد و کاری کردند که بی رحم‌ترین افسر بعثی، با درماندگی اعتراف می‌کرد: «ما در دست شما اسیریم نه شما» من اولین ماه مبارک را در کمپ ۷ اردوگاه رمادی گذراندم. طول آسایشگاه ما ۱۴ و عرضش چهار و نیم متر بود. بیش از ۵۰ اسیر دیگر هم با من در آن دخمه زندگی می‌کردند. موقع خواب شانه به شانه‌ی هم دراز می‌کشیدیم. اما در دو ردیف. پاهایمان به سمت هم بود که یک راه باریک در سمت پاها برای رفت و آمد بچه‌ها ایجاد می شد. در گوشه‌ای از آسایشگاه دو سطل ۳۰ لیتری آب و یک حبانه سفالی به گنجایش ۴۵ لیتر وجود داشت. حبانه حکم یخچال را برایمان داشت. آب را کمی خنک و گوارا می‌کرد برایمان. از ساعت ۱۷ بعدازظهر تا ۳۰/ ۷ صبح روز بعد در آسایشگاه محبوس‌مان می‌کردند. ما باید از این سه منبع ناچیز آب، هم برای طهارت و وضو و هم آشامیدن استفاده می‌کردیم. یک سطل هم در گوشه دیگر آسایشگاه قرار داشت که دور آن را با پتویی استتار کرده بودیم. اسمش را گذاشته بودیم دستشویی. حدود یک و نیم متر از فضا محل سطل‌ها بود. نورانیت ماه رمضان در این شرایط بود که برای اسرا ۱۰۰ چندان می‌شد. چون حکایت، حکایت شرمندگی آب بود در مقابل ایثار برادران اسیر که با وجود کام خشک و لب‌های ترک زده اش، همان سهم اندک خود را به دیگران می‌بخشیدند. انگار در طالع آب‌های سرزمین عراق نوشته شده بود به خاطر تشنه کامی آزادمردانی که به خاکش پا می‌گذارند، همیشه خجل و شرمنده باشد. اسیر بامعرفت، زیاد داشتیم که قبل از فرا رسیدن ماه مبارک رمضان پیش ارشد آسایشگاه می‌رفتند و می‌گفتند: «برادر ما نذر کردیم که در ایام روزه داری ظروف غذای اسرا را بشوییم. اسم من را جلوتر بنویس.» شست‌وشوی ظروف در ساعات آزادباش و بیرون از آسایشگاه انجام می‌شد. زمان آزادباش برای هواخوری، رفتن به توالت و انجام امور شخصی بود. نظافت آسایشگاه طبق لوحه‌ای منظم که ارشد آسایشگاه می‌نوشت، در سایر ماه‌ها هم انجام می‌شد. اما نذرکننده‌، همین ساعات را هم مشغول شست‌وشوی ظروف سایر اسرا می‌شد و چندین بار در ماه تن خود را برای انجام کارهای سخت و طاقت فرسا به زحمت می‌انداخت. نذر، انواع دیگری هم داشت. بعضی‌ها داوطلبانه سطل بدبویِ پر از ادرار و مدفوعی که از شب تا صبح جمع می‌شد را به بیرون آسایشگاه می‌بردند و در فاضلاب می‌ریختند. بعد در آن هوای گرم، سطل متعفن و حال بهم زن را شستشو می‌دادند؛ در زیر آفتاب می‌گذاشتند و مجددا وقت داخل باش آن را به درون آسایشگاه می‌آوردند. نزدیک اذان مغرب که می‌شد، همراه با اسرا رو به قبله می‌نشستم. از تداعی خاطرات ماه رمضان سال قبل، زمانی که در کنار خانواده و دوستان بودم، پرده‌ی اشک شفافی روی چشمانم را می‌پوشاند. مادرم را در میان دریای متلاطم اشکم می‌دیدم که می‌گفت: ""حسین، زود بیا خانه با هم افطار بخوریم "". زخم‌های دهان باز کرده‌ی جسم و روح‌مان دردناک شده بود. ماه رمضان، ماه راز و نیاز با خدا بود. اما چند نفوذی و چشم نامحرم، حالات اسرا را ثبت می‌کرد و نگهبان‌های بعثی مدام به آسایشگاه‌ها سرک می‌کشیدند. غیرتمان برنمی‌داشت که آنها ما را در حالت ضعف و دلتنگی ببینند. اما در گوشه دیگر اشک نچکیده‌ام، پنجاه برادری را می‌دیدم که دست‌هایشان مثنوی مهربانی بود و سعی می‌کردند در کنار سفره‌ی افطار غریبانه سلول تنگ‌مان حال و هوای همدیگر را چنان متحول کنند که هر اسیر اردوگاه گردش چرخ روزگار را به کام دژخیمان مخوفمان سیاه کند. وقتی یکی از برادران با صدای داودی‌اش، شروع به خواندن دعای ربنا، ربنای قبل از اذان مغرب می‌کرد، زیر لب با او همنوا می‌شدیم. حس قرب به خدا چنان بود که انگار با هر نفس پله، پله  به خدا نزدیکتر می‌شدیم. اسرا ابتدا نماز می‌خواندند و بعد افطار می‌کردند. افطار ما همان غذای ناچیز و کمی بود که بعثی‌ها برای ناهار به ما می‌دادند. آن را برای افطار نگه می‌داشتیم. ناهار ظهر حدود 5 تا 6 قاشق برنج و مقداری خورشت بود. اگرچه آن را دور پتویی می‌پیچیدیم که از دهان نیفتد. اما باز هم روی خورشت را لایه‌ای به ضخامت یک تا دو سانت از چربی می‌پوشاند. چشم می‌بستیم و بعد از خواندن دعای ""اللهم لک صمنا و علی رزقک افطرنا"" روزه خود را باز می‌کردیم. سحری هم، همان شام شب بود که چند دقیقه قبل از اذان صبح می‌خوردیم؛ سرد و از دهان افتاده. برای اسرا مهم بندگی‌شان بود که روز به روز جمال حق را در گوشه زندانشان عیان می‌دیدند و با روحیه عالی در مقابل شکنجه‌های بعثی‌ها طاقت می‌آوردند. هر روز دو نوبت چای به ما می‌دادند. آن را برای افطار می‌گذاشتیم. چای هم سرد تناول می‌شد. خوردن غذای مانده در آن هوای گرم باعث ایجاد مشکلات گوارشی زیادی از جمله اسهال برای اسرا می‌گردید. اما باز هم وقت سحر پای سفره‌ی ماه مهمانی خدا حضور حداکثری برادران را می‌دیدم. در شب‌های قدر، آزار و اذیت نگهبان‌های بعثی بیشتر می‌شد. آنها آیین مسلمانی ما را برنمی‌تابیدند. بیشتر می‌ترسیدند. باید به ما مجوسی می‌گفتند تا تاریخ بر پیشانی‌شان مهر مسلمان‌کشی نزند. نماز خواندن و بیدار ماندن در شب، ممنوع بود. برای این محدودیت هم چاره‌ای اندیشیدیم. اسارت، جرات و جسارت ما را به چالش می‌کشید و برای هر لحظه‌مان تدبیری مدبرانه داشتیم. تعدادی از بچه‌ها هم انتخاب‌شان این بود که آینه کوچک جیبی را به دست گرفته و کنار پنجره کشیک بدهند؛ تا سر و کله بعثی‌ها پیدا می‌شد، بدون جلب توجه دشمن می‌گفت: «شمر می‌آید، متفرق شوید.» مراسم قرآن به سر گذاشتن هم داشتیم. همه می‌دانستیم در آن شرایط که جاسوس‌های اندک کوچکترین حرکات ما را کف دست دشمن می‌گذارند، ما جانمان را کف دست می‌گرفتیم تا از سرمان رحلی برای مصحف خدا بسازیم. اما در هر آسایشگاه دو تا سه قرآن بیشتر وجود نداشت. بچه‌ها بر روی برگه‌ای که از پاکت سیگارها یا تاید جمع کرده بودند، سوره اخلاص را می‌نوشتند و آن را روی سر می‌گذاشتند.  هرچند که صبح سرهای سبزمان آماج ضربات دردآور باتوم‌های نگهبان‌ها می‌شد. در آن لحظات به هر طرف می‌نگریستم نور خدا را در آیینه‌ی بی‌زنگار چشم برادران اسیرم می‌دیدم. رندان خراباتی بودند که پیمانه‌ی وجودشان پر بود از می ناب الهی. باکی نداشتند که پیمانه‌ی عمرشان به دست زندانبان‌های خشمگین به پایان برسد. انتهای پیام",فرهنگ حماسه,۱ اردیبهشت ۱۴۰۰ / ۰۷:۲۴,"دفاع مقدس,ماه رمضان ,رمضان در اسارت,قرآن کريم,شب قدر",رمضان در اسارت و یک خاطره
250,به گزارش ایسنا و به نقل از اسپورت، دو روز پیش 12 باشگاه بزرگ اروپایی از برگزاری رقابتی به نام سوپر لیگ اروپا خبر دادند که با واکنش تند یوفا و فیفا همراه شد. آرسنال، منچستر سیتی، لیورپول، تاتنهام و منچستر یونایتد روز گذشته مجبور به کناره‌گیری از این رقابت شدند تا تعداد باشگاه‌های موافق با برگزاری به 7 باشگاه کاهش پیدا کند. کمیته برگزاری این رقابت‌ها بامداد امروز (چهارشنبه) بعد از انصراف باشگاه های انگلیسی در بیانیه‌ای رسما از لغو این رقابت جنجالی خبر داد. در بیانیه این کمیته آمده است: ما اطمینان داریم که فوتبال کنونی اروپا نیاز به تغییر دارد. پیشنهاد برگزاری سوپر لیگ را دادیم. ویروس کرونا باعث شد تا باشگاه ها از نظر مالی متحمل زیان زیادی شوند و باید راهی پیدا می شد. در ادامه این بیانیه آمده است: باشگاه‌های انگلیسی به خاطر فشارهای زیاد مجبور به انصراف شدند. باتوجه به شرایط به وجود آمده ما به این نتیجه رسیدیم که نیاز به بازبینی است هر چند که اطمینان داریم که این پیشنهاد ما باعث افزایش جذابیت در فوتبال می شد. انتهای پیام,جهان ورزش,۱ اردیبهشت ۱۴۰۰ / ۰۷:۲۵,سوپر لیگ اروپا,سوپر لیگ اروپا متوقف شد
251,حامد امیری در گفت و گو با ایسنا، اظهار کرد: برگزاری آخرین مرحله مسابقات دوومیدانی برای مشخص شدن نفرات اعزامی به بازی‌های پارالمپیک توکیو فرصت خوبی برای ارزیابی و سنجش آمادگی بدنی دوومیدانی کاران قبل از حضور در پارالمپیک است تا بهترین ها عازم این رویداد بزرگ شوند. وی گفت: برای شرکت در آخرین مرحله مسابقات دوومیدانی که اواخر اردیبهشت برگزار خواهد شد به سختی در کیش تمرین می کنم تا در پرتاب نیزه بتوانم رکورد بالایی را نسبت به مسابقات جهانی  فزاغ امارات که اسفند سال گذشته برگزار شد، به ثبت برسانم. امیری خاطرنشان کرد: این تورنمنت برای کسانی که شانس کسب طلا، نقره و برنز در پارالمپیک توکیو دارند، شرایط آنها را از نظر کسب مدال در توکیو مشخص می کند و بهترین فرصت برای ورزشکاران جهت ارزیابی و سنجش خود برای حضور در پارالمپیک توکیو خواهد بود. این دوومیدانی کار پارالمپیکی با بیان این که در بهترین شرایط آمادگی قرار دارم، گفت: سعی دارم از نظر رکوردی بهترین عملکرد را در آخرین مرحله مسابقات دوومیدانی داشته باشم تا با اطمینان خاطر راهی توکیو شوم. وی در پایان همچنین درباره وضعیت خود پس از تزریق واکسن کرونا اظهار کرد: ۱۰ روز پس از تزریق واکسن از نظر بدنی بسیار خسته و حالم خوب نبود، البته در چنین شرایطی نیز تمرینات خود را پیگیری می کردم تا دچار افت نشوم،  الان شرایطم خوب است و با مشکل خاصی مواجه نیستم. انتهای پیام,سایر ورزش‌ها,۱ اردیبهشت ۱۴۰۰ / ۰۷:۳۸,پارادوومیدانی,تلاش دوومیدانی کار پارالمپیکی برای رکوردشکنی در آخرین مرحله مسابقات دوومیدانی
252,به گزارش ایسنا و به نقل از اسپورت، آرسنال، منچسترسیتی، لیورپول، تاتنهام و منچستر یونایتد روز گذشته از سوپر لیگ اروپا کناره‌گیری کردند تا تعداد باشگاه‌های موافق با برگزاری به ۷ باشگاه کاهش پیدا کند. فلورنتینو پرس که به عنوان رئیس برگزاری این رقابت‌ها انتخاب شد در واکنش به انصراف باشگاه‌های انگلیسی گفت: من نگران نیستم. وضعیت خوب است و همه می‌خواهند که به راه‌حلی در این زمینه برسیم. بایرن مونیخ و پاری سن ژرمن را هم در زمان مناسب دعوت خواهیم کرد. اطمینان دارم که این دو باشگاه هم به ما خواهند پیوست. او ادامه داد: ما به دنبال نجات فوتبال هستیم نه علیه آن. کرونا در صورت تداوم همگی را نابود خواهد کرد. وقتی پول داشته باشی می‌توانی با همه هم‌دردی کرد. یوفا به دنبال احتکار این پول است و به همین خاطر هرگونه تغییری را برنمی‌تابد. فوتبال به تدریج خواهد مرد و باید راه نجاتی پیدا کرد. کمیته برگزاری این رقابت‌ها بامداد امروز (چهارشنبه) بعد از انصراف باشگاه‌های انگلیسی در بیانیه‌ای رسما از لغو این رقابت جنجالی خبر داد و اعلام کرد که در حال بازبینی و تجدید نظر هستند. انتهای پیام,جهان ورزش,۱ اردیبهشت ۱۴۰۰ / ۰۷:۲۷,سوپر لیگ اروپا,واکنش پرس به انصراف انگلیسی‌ها از سوپر لیگ اروپا
253,به گزارش ایسنا و به نقل از اسپورت، بایرن مونیخ در هفته سی ام رقابت های بوندسلیگا با دو گل لورکوزن را شکست داد. بایرن با پیروزی که در این بازی به دست آورد اختلافش را با تیم دوم به 10 امتیاز افزایش داد این درحالی است که تنها 4 هفته تا پایان لیگ باقی مانده است. فلیک بعد از بازی گفت: قبل از بازی به بازیکنان گفتم که پیروزی در این بازی گام بزرگی به سمت قهرمانی خواهد بود. اکنون دیدار برابر ماینتس را پیش رو داریم و با پیروزی قهرمانی ما قطعی خواهد شد. او درباره خداحافظی اش گفت: من همه چیز را در آن نشست خبری گفتم. بازیکنان این تصمیم من را پذیرفتند. این هدف من بود و آن را هم بیان کردم. به نظرم زمان مناسبی برای جدایی بود. فلیک درباره توافق نهایی آلابا با رئال مادرید گفت: من از چیزی خبر ندارم و به این شایعات توجه نمی‌کنم. فعلا که کسی چیزی به من نگفته است. سرمربی بایرن مونیخ در پایان صحبت های خود تاکید کرد که لواندوفسکی به شرایط بازی رسیده است و در دیدار هفته بعد برابر مایتنس به میدان خواهد رفت. انتهای پیام,جهان ورزش,۱ اردیبهشت ۱۴۰۰ / ۰۷:۳۹,"هانسی فلیک,تیم فوتبال بایرن مونیخ",فلیک: گام بزرگی به سوی قهرمانی برداشتیم
254,به گزارش ایسنا و به نقل از اسکای اسپورت، داوید آلابا ۱۳ فصل است که برای بایرن مونیخ بازی می کند و افتخارات زیادی با تیم به دست آورده است. این بازیکن برای تمدید قرارداد با بایرن به توافق نرسید. منچستر سیتی، بارسلونا و رئال مادرید سه مشتری جدی او بودند و در نهایت این رئال بود که توانست او را جذب کند. اسکای اسپورت آلمان اعلام کرد که رئال مادرید با آلابا به توافق رسیده است و به زودی قرارداد با این بازیکن تا تابستان ۲۰۲۶ به امضا خواهد رسید. انتهای پیام,جهان ورزش,۱ اردیبهشت ۱۴۰۰ / ۰۷:۴۱,"داوید آلابا,تیم فوتبال بایرن مونیخ",توافق نهایی آلابا با رئال مادرید
255,جواد منافی در گفت‌وگو با ایسنا، درباره پیروزی پرسپولیس برابر گوای هند اظهار کرد: طبیعی بود که گوا در زمین خودش به دنبال امتیاز باشد و به همین خاطر تمام فضاها را بسته بود اما پرسپولیس تیم هجومی است و با استفاده از بازیکنان تاثیرگذار خود، دفاع حریف را به خوبی برهم می‌زد و فرصت گلزنی ایجاد می‌کرد. او افزود: در طول بازی گوا به خوبی در یک سوم دفاعی  خود کار می‌کرد و با تمرکز روی کارهای دفاعی سعی داشت اجازه ندهد پرسپولیس فرصت گلزنی ایجاد کند. با این حال پرسپولیس توپ و میدان را در اختیار داشت و از سمت چپ و راست فرصت گلزنی ایجا می‌کرد. با وجود فرصت‌های گل فراوان باز هم شاهد این بودیم که مهاجمان فرصت گلزنی را از دست می‌دهند. در طول بازی مهدی ترابی و وحید امیری واقعا عملکرد خوبی داشتند و در سمت راست هم سیامک نعمتی عملکرد خیلی خوبی داشت. منافی درباره گلی که پرسپولیس دریافت کرد هم گفت: دقیقا به همان شکل که در دیدار برابر الریان دروازه پرسپولیس باز شد، در این دیدار هم باز هم گل خورد و این نشان می‌دهد که روی ضربات ایستگاهی باید بیش‌تر کار شود. در هر صورت بعد از گل مهم این بود که پرسپولیس باز هم بازی هجومی را در دستور کار خود قرار دهد که همین اتفاق رخ داد و با ایجاد فرصت‌های گل متعدد در نهایت تیم حریف مجبور به ارتکاب خطای پنالتی شد. او هم‌چنین گفت: بر خلاف بازی‌های قبلی در این دیدار پرسپولیس با دو مهاجم بازی می‌کرد که نشان دهد برای این که تعداد گل زیادی وارد زمین شده و می‌خواست هماهنگی خوبی میان آل‌کثیر و مغانلو ایجاد کند تا در بازی‌های بعدی از آن‌ها بهره ببرد. این پیشکست تیم فوتبال پرسپولیس در ادامه درباره عمکرد حامد لک هم گفت: بعد از گلی که وارد دروازه پرسپولیس شد، لک یک فرصت بسیار خوب را از حریف گرفت و همین امر روحیه تیم را برگرداند تا تیم به بازی هجومی خود ادامه دهد. او ادامه داد: در نیمه دوم بازی باز هم شاهد بودیم که پرسپولیس فرصت گلزنی خلق کرد اما بی‌دقتی مهاجمان باعث شد فرصت‌ها یک به یک از دست برود. با این حال با ۹ امتیاز در صدر جدول هستیم و نشان دادیم تیم‌های غرب آسیا توان رقابت با پرسپولیس را ندارند. این تیم‌ها حتی توان رقابت با استقلال، فولاد و تراکتور را هم ندارند. منافی درباره گلزنی سید جلال حسینی هم گفت: از اول فصل پرسپولیس مشکل گلزنی توسط مهاجمان داشت اما با ورود عیسی آل‌کثیر کمی مشکل حل شد اما باز هم می‌بینیم که مهاجمان در گلزنی موفق نیستند. بازیکن تمام کننده و ششدانگ نداریم و امیدوارم این مشکل حل شود. اگر از فرصت‌ها به خوبی استفاده شود، در هر بازی می‌توانیم چند گل به رقبا بزنیم. او در پایان در پاسخ به این سوال که  آیا پرسپولیس می‌تواند به فینال لیگ قهرمانان برسد؟ اظهار کرد: با این شرایط من خیلی امیدوار هستم. امسال بازیکنان خوبی داریم و دست پرسپولیس باز است. امیدوارم فینالیست شویم. در غرب آسیا فقط یکی دو تیم توان رقابت با پرسپولیس را دارند و همانطور که گفتم سایر تیم‌های ایرانی هم از تیم‌های حاشیه خلیج فارس بهتر هستند. حتی استقلال، حتی فولاد و حتی تراکتور فوتبال بسیار خوبی بازی می‌کنند. انتهای پیام,فوتبال، فوتسال,۱ اردیبهشت ۱۴۰۰ / ۰۷:۵۰,"تيم فوتبال پرسپوليس,ليگ قهرمانان آسيا ,جواد منافی",منافی: پرسپولیس می‌تواند باز هم فینالیست آسیا شود/ تمام کننده نداریم
256,"دکتر سیدحمیدرضا مرتضوی در گفت و گو با ایسنا، با بیان اینکه بیماران مبتلا به آسم جزو گروه های در معرض خطر بیماری کرونا هستند، گفت: ابتلای این بیماران به کرونا به دلیل مشکلات ریه آنها می تواند با خطرات بسیار و علائم شدیدتری همراه باشد. وی افزود: در همین راستا این بیماران باید بیش از سایر افراد عادی رعایت پروتکل ها را داشته و در شرایط کرونایی از ترددهای غیرضروری اجتناب کنند. مرتضوی با بیان اینکه ""کورتون های استنشاقی"" بخشی از داروهای بیماران مبتلا به آسم است، گفت: این کورتون ها موجب تضعیف سیستم ایمنی می شود و این امر موجب شده برخی بیماران مبتلا به آسم، خودسرانه مصرف داروهای کورتونی را کنار بگذارند که می تواند برای روند بیماری آنها خطرناک باشد. وی افزود: استفاده از این داروها تاثیر چندانی در بحث ابتلا به کرونا ندارد و افراد اگر این داروها را خودسرانه قطع کنند دچار تشدید علائم بیماری آسم خواهند شد. مرتضوی گفت: بیماران مبتلا به آسم هر اقدامی در بحث قطع یا کاهش میزان مصرف دارو را باید حتما با پزشک معالج خود در میان گذاشته و طبق نظر پزشک معالج خود عمل کنند. این فوق تخصص آسم، آلرژی و ایمنولوژی در ادامه با بیان اینکه بطور معمول علائم آسم و حساسیت های فصلی در فصل بهار بروز پیدا کرده و یا تشدید می شود، گفت: در این فصل به دلیل گرده افشانی گل ها و یا بروز پدیده گرد و خاک بسیاری دچار علائم حساسیت فصلی می شوند که استفاده از ماسک می تواند تا حدی به کاهش بروز این علائم کمک کند. وی افزود: ماسک های سه لایه شاید نتوانند سدی در برابر گرده های گل ایجاد کنند، اما استفاده از ماسک های N95 در این زمینه بسیار کمک کننده است. مرتضوی در پاسخ به اینکه ماسک می تواند موجب تشدید علائم بیماران مبتلا به آسم شده و نفس کشیدن آنها را دچار مشکل کند، گفت: طبق بررسی های صورت گرفته سطح اکسیژن خون افرادی که ماسک دارند با افرادی که ماسک ندارند تفاوت معناداری نداشته، بنابراین این افراد برای حفظ سلامت خود باید حتما از ماسک استفاده کنند. این عضو هیات علمی دانشگاه علوم پزشکی کرمانشاه یادآور شد: آسم و آلرژی درمان قطعی ندارند و تنها باید ماده آلرژن یا حساسیت زا را شناسایی کرده و از آن دوری کرد که در برخی موارد این فاصله گرفتن ممکن نیست، چون برخی به گرده های گل حساسیت دارند که در تمام محیط پراکنده است و تنها راه این است که افراد از روش های درمانی کنترلی استفاده کنند. انتهای پیام",کرمانشاه,۱ اردیبهشت ۱۴۰۰ / ۰۷:۵۳,"استانی-اجتماعی,كرمانشاه,منطقه کرمانشاه,کروناویروس,همه_باهم_علیه_کرونا,خیز چهارم کرونا,دانشگاه علوم پزشکی کرمانشاه","قطع مصرف ""دارو"" برای فرار از کرونا!"
257,به گزارش ایسنا، پس از زایمان تغییرات آناتومیکی، هورمونی و فیزیولوژیکی که در دوران بارداری ایجاد شده‌اند، به حالت قبل از حاملگی بر می‌گردند و یکی مشکلاتی که در روند این بازگشت به وجود می‌آید، دردهای پس از زایمان است. این دردها شبیه دردهای زایمان هستند و معمولا سه تا چهار روز و به ندرت تا یک هفته پس از زایمان ادامه پیدا می‌کنند. درد پس از زایمان ممکن است مانع شیردهی موفقیت‌آمیز شود و توانایی مادر برای مراقبت از نوزاد را کاهش می‌دهد. همچنین درد شدید پس از زایمان می‌تواند خطر بروز افسردگی پس از زایمان را افزایش دهد. به همین دلایل کنترل درد پس از زایمان اهمیت زیادی دارد و می‌تواند در بازگشت زن به زندگی طبیعی اثرات قابل توجهی داشته باشد. برای کنترل این دردها روش‌های مختلفی عنوان شده است. یکی از گیاهانی که برای کاهش درد مطرح می‌شود گیاه شوید است. با توجه به اهمیت کنترل درد پس از زایمان، پژوهشگران در مطالعه‌ای تاثیر استفاده از عصاره شوید را در کاهش درد بعد از زایمان بررسی کردند و تاثیر آن را با داروی مفنامیک اسید مورد مقایسه قرار دادند. برای انجام این مطالعه ۱۰۸ زن که در بیمارستان رازی اهواز به روش طبیعی زایمان کرده بودند و از درد متوسط تا شدید بعد از زایمان شکایت داشتند، به صورت تصادفی به دو گروه ۵۴ نفره تقسیم شدند. برای یک گروه هر شش ساعت تا چهار بار اسانس شوید و برای گروه دیگر به همان میزان مفنامیک اسید (داروی مسکن متداول در بیمارستان) تجویز شد. بررسی‌های این مطالعه نشان داد که اسانس شوید همانند مفنامیک اسید در کاهش طول مدت درد موثر است. همچنین مشخص شد که اسانس شوید سریع‌تر از مفنامیک اسید می‌تواند دردهای پس از زایمان را کاهش دهد. از محدودیت‌های این مطالعه می‌توان به تاثیر عوامل روانی در آستانه درد، تفاوت‌ها فردی و عینی نبودن درد اشاره کرد. پژوهشگران این مطالعه می‌گویند اسانس شوید به دلیل داشتن اثری مشابه مفنامیک اسید در کاهش مدت درد بعد از زایمان و همچنین شروع زودهنگام اثرات ضد دردی آن نسبت به مفنامیک اسید، می‌تواند برای تسکین درد بعد از زایمان مورد مصرف قرار گیرد. در انجام این مطالعه فاطمه خیریت، میترا تدین نجف آبادی، پروانه موسوی، محمد حسین حقیقی‌زاده و فروغ نامجویان؛ پژوهشگران دانشگاه علوم پزشکی جندی شاپور اهواز، مشارکت داشتند. یافته‌های این مطالعه فروردین‌ماه سال جاری به صورت مقاله علمی پژوهشی با عنوان «مقایسه اثر اسانس شوید و مفنامیک اسید بر مدت درد بعد از زایمان: کارآزمایی بالینی تصادفی‌شده» در مجله علوم پزشکی دانشگاه آزاد اسلامی منتشر شده است. انتهای پیام,پژوهش,۱ اردیبهشت ۱۴۰۰ / ۰۷:۵۹,"زایمان ,داروی ضد درد گیاهی",راهکاری برای کاهش دردهای پس از زایمان
258,سید راشد جزایری در گفت‌وگو با ایسنا در خصوص انتشار برخی از اخبار مبنی بر فروش آزاد واکسن کرونا در سطح داروخانه‌ها، اظهار کرد: تاکنون واکسنی به این عنوان وارد بازار نشده است و افراد به شایعات در فضای مجازی توجه نکنند. معاون بهداشتی دانشگاه علوم شهرکرد توضیح داد: طبق رایزنی‌های صورت گرفته مقرر شد به تعدادی واردکننده اجازه واردات واکسن با ارز نیمایی داده شود، اما این امر تاکنون محقق نشده است و قیمت واکسن آزاد نیز پس تائید مجوز ورود مشخص خواهد شد. وی افزود: تلاش می‌شود واکسن دولتی خریداری و براساس اولویت در اختیار مردم قرار گرفته شود، اما در خصوص فروش واکسن به‌صورت آزاد هنوز هیچ ابلاغیه و سهمیه‌ای به استان‌ها ارسال نشده است. جزایری با بیان اینکه از روز گذشته واکسیناسیون جانبازان بالای ۵۰ درصد در چهارمحال و بختیاری آغاز شده است، گفت: ۴۰۰ دوز واکسن به این قشر اختصاص پیدا کرده است و طی امروز و فردا این واکسیناسیون انجام خواهد شد. معاون بهداشتی دانشگاه علوم پزشکی یادآور شد: واکسیانسیون تمامی اعضای کادر بهداشت و درمان استان تا چند روز آینده به اتمام خواهد رسید، همچنین سالمندانی که در مراکز شبانه‌روزی نگهداری می‌شدند، واکسینه شدند، در گام بعدی واکسیناسیون اعضای نظام پزشکی و نظام پرستاری و افراد دارای بیماری خاص که تاکنون واکیسنه نشده‌اند، قرار دارند. وی در خصوص نظارت بر اجرای محدودیت‌ها در بازار، گفت: تیم‌های نظارتی صبح و عصر بر بازار نظارت دارند، اغذیه‌فروشی‌ها در ایام ماه مبارک رمضان در ساعات قبل از افطار می‌تواند به مشتریان خود خدمات ارائه دهند. انتهای پیام,چهارمحال و بختیاری,۱ اردیبهشت ۱۴۰۰ / ۰۷:۵۸,"استانی-اجتماعی,منطقه چهارمحال و بختیاری,واکسن کرونا",فعلا خبری از واکسن آزاد نیست
259,به گزارش باشگاه دانشجویان ایسنا، این جلسه در راستای سومین دوره لیگ ملی نوآوری دانشگاه فردوسی مشهد چهارشنبه اول اردیبهشت ساعت ۱۲ برگزار می‌شود و در آن مهران کرمی ـ مدیرعامل هاب اصفهان به ارائه مطالب می‌پردازد. مفهوم MVP و جایگاه آن در چرخه رشد و توسعه کسب و کار، لزوم ساخت MVP ، اعتبارسنجی به وسیله MVP، ارائه مثال‌های اجرا شده و روش‌های عملی ساخت MVP سرفصل مطالبی است که در این جلسه مطرح می‌شود.  در کسب و کارهای نوپا دانستن مفهوم MVP می‌تواند تا حد بسیاری دیدگاه شما نسبت به ساخت یک محصول را تغییر دهد، MVP مخفف Minimum Viable Product است که در زبان فارسی می‌توانیم آن را حداقل محصول پذیرفتنی بنامیم. به زبان ساده ام وی پی به معنای تولید محصول یا خدمتی است که حداقل ویژگی‌ها و خصوصیات لازم برای ارائه به مشتری و سرمایه‌گذار را دارد. در تولید آن خبری از صرف وقت و هزینه بسیار زیاد نیست و محصول صرفا جهت بازخورد از مشتری و تحلیل رفتارهای او ساخته می‌شود. علاقه‌مندان می‌توانند با استفاده از آدرس https://b۲n.ir/s۱۵۷۵۹ برای شرکت در این جلسه ثبت‌نام کنند. انتهای پیام,انجمن های علمی,۱ اردیبهشت ۱۴۰۰ / ۰۷:۵۹,"باشگاه دانشجویان ایسنا,انجمن‌های علمی دانشجویی دانشگاه فردوسی مشهد,حداقل محصول پذیرفتنی,كسب و كار,استارتاپ",مفهوم «حداقل محصول پذیرفتنی» و جایگاه آن در توسعه کسب و کار
260,مترجم: محمدرضا قاسمی / تدوینگر: امید ابراهیمی / گوینده: حسین هرمزی,گزارش,۱ اردیبهشت ۱۴۰۰ / ۰۸:۰۰,"ايران,ریاض,تهران,انتخابات رياست جمهوري,مذاكرات وين,برجام,کرونا در جهان,واکسیناسیون",ویدئو / از خوش‌بینی به مذاکرات وین تا واکنش ایران به گفت‌وگوی تهران و ریاض
261,دکتر علی علیمحمدی، در گفت‌وگو با ایسنا، با اشاره به تزریق قریب به ۱۰ هزار دوز واکسن در سطح شهرهای تحت پوشش دانشگاه علوم پزشکی اراک اظهار کرد: این میزان واکسن طبق دستورالعمل کشوری ستاد ملی مبارزه با کرونا به ترتیب بین کادر بهداشت و درمان، سازمان نظام پزشکی، سالمندان تحت پوشش سازمان بهزیستی، اورژانس بیمارستانی، تعدادی از جانبازان بالای ۵۰ درصد و بیماران خاص، دیالیزی ها و سرطانی‌های تحت درمان توسط شیمی درمانی، تزریق شده است. وی در ادامه گفت: در حال حاضر تزریق واکسن آسترازنکا که از کشور کره جنوبی تحویل گرفته شده، برای مابقی پرسنل بهداشت و درمان، اورژانس پیش بیمارستانی و نظام پزشکی و جانبازان ۵۰ تا ۷۰ درصد آغاز شده است و پیش بینی می‌شود که در این مرحله طبق برنامه‌های از پیش تعیین شده، حدود۷۰۸۰ نفر واکسینه شوند. دکتر علیمحمدی، توضیح داد: در جریان تزریق واکسن برای جامعه هدف اعلام شده، برخی از دریافت کنندگان، واکسن روسی، برخی دیگر واکسن چینی یا هندی و اخیرا نیز واکسن آسترازنکا سوئدی دریافت کردند که علت آن خرید واکسن از کشورهای مختلف است و تفاوتی وجود ندارد. او با اشاره به تزریق واکسن به بیماران خاص به دلیل ضعیف بودن سیستم ایمنی بدن آنها ناشی از مصرف داروهای مختلف بیماری خاص، تصریح کرد: طبق دستورالعمل وزارت بهداشت، واکسنی برای بیماران خاص تزریق می شود که کمترین واکنش را به همراه داشته باشد و چون در تولید واکسن سینوفارم چین، ویروس کشته شده بکار رفته است کمترین واکنش و عارضه احتمالی را در بردارد برای تزریق بین بیماران خاص با سیستم ایمنی ضعیف تر نسبت به دیگران، در نظر گرفته شده است. معاون بهداشتی دانشگاه علوم پزشکی اراک در خصوص میزان مصونیتی که واکسن کرونا ایجاد می‌کند، گفت: میزان مصونیت واکسن بین ۶۵ الی ۹۱ درصد متغیر است و هیچ واکسنی ایمنی کامل و ۱۰۰ درصدی ندارد. همچنان که واکسن تزریق می شود حتی در بهترین حالت که ۹۱ درصد مصونیت ایجاد می‌کند، رعایت پروتکل ها برای حفظ جان و سلامت انسان الزامی است و ضرورت دارد، چرا که حتی در بهترین حالت ممکن تا ۱۰ درصد احتمال ابتلا وجود دارد. وی با تاکید بر رعایت پروتکل‌های اجتماعی به ویژه استفاده از ماسک و رعایت فاصله‌گذاری اجتماعی و نیز پرهیز از حضور در تجمعات و دورهمی‌ها، تصریح کرد: امید است که با برنامه ریزی‌های صورت گرفته از اوایل یا اواسط تیرماه واکسیناسیون عمومی آغاز شود تا بتوانیم هر چه سریعتر با همکاری بین بخشی با کمترین عوارض از این اپیدمی عبور کنیم. او تصریح کرد: براساس چک لیست‌های موجود و بررسی‌های انجام شده، دریافت‌کنندگان واکسن در استان مرکزی هیچ عارضه‌ جدی و نگران‌کننده‌ای نداشته اند و تنها تب و بدن درد مختصر که امری طبیعی و تعریف شده در روند واکسیناسیون است در برخی افراد گزارش شده و خوشبختانه عوارض جدی مشاهده نشده است. انتهای پیام,مرکزی,۱ اردیبهشت ۱۴۰۰ / ۰۸:۰۱,"کروناویروس,همه_باهم_علیه_کرونا,واکسن کرونا,وضعیت قرمز,استان مرکزی,استانی-اجتماعی",آخرین اخبار از تزریق واکسن کرونا در استان مرکزی
262,به گزارش باشگاه دانشجویان ایسنا، آموزش مدل‌سازی پیشرفته با تری‌دی مکس همراه با انیمیشن معماری، آموزش روی آخرین نسخه وی‌ری به همراه قابلیت‌های این نسخه، آموزش انرپ ابجکت‌ها، متریال‌سازی و تکسچرینگ به صورت کاملا حرفه‌ای و آموزش رندرینگ به صورت تک فریم، VR-۳۶۰ و انیمیشن با موتور رندر قدرتمند V-RAY از جمله سرفصل‌های این دوره است. این دوره با تدریس مهندس رضا عبادی طی ۱۶ جلسه در روزهای شنبه و پنجشنبه از ساعت ۱۷:۳۰ تا ۲۰:۳۰ برگزار می‌شود و شروع آن از چهارم اردیبهشت خواهد بود. تری‌دی مکس (۳D Max) یک برنامه گرافیک سه بعدی کامپیوتری برای ساخت انیمیشن های سه بعدی، مدل ها، بازی ها و تصاویر است. این برنامه همواره توسط توسعه دهندگان بازی های ویدئویی، بسیاری از استودیوهای تبلیغات تلویزیونی و استودیوهای تجسمی معماری مورد استفاده قرار می گیرد. همچنین برای ایجاد افکت های سینمایی و پیش تجسم فیلم ها استفاده می شود. وی ری نیز یکی از افزونه‌های سودمند در تری دی مکس است که استفاده از آن برای معماران، طراحان و هنرمندان برای پیاده‌سازی ایده‌های ذهنی آنان یک افزونه بسیار عالی به شمار می‌رود و می‌توان با بهره گیری از قابلیت‌های آن در زمینه طراحی، گامی رو به جلو برداشت. علاقه‌مندان برای شرکت در این دوره و کسب اطلاعات بیشتر می‌توانند به شناسه @anjoman_memari_unibnb پیام دهند. انتهای پیام,انجمن های علمی,۱ اردیبهشت ۱۴۰۰ / ۰۸:۰۳,"باشگاه دانشجویان ایسنا,انجمن علمی معماری دانشگاه بناب,انجمن علمی معماری خط و خاک دانشگاه سیستان و بلوچستان,تری‌دی مکس",آموزش نرم‌افزار «تری‌دی مکس» و «وی‌ری»
263,معاون پرورشی و فرهنگی اداره کل آموزش و پرورش استان در حاشیه این مسابقات با بیان اینکه مسابقات دارای چهار مرحله مدرسه‌ای، منطقه‌ای یا شهرستانی، استانی و کشوری است، گفت: با توجه به اینکه شرایط کرونایی در کشور حاکم است ولی نه تنها این مسابقات تعطیل نشده بلکه استقبال خوبی از این دوره به عمل آمده است. طاهر علمی افزود: استقبال بیشتر از این دوره از مسابقات نشان از فعالیت همکاران اداره کل آموزش و پرورش و اداره قرآن و عترت را نشان می دهد. وی ادامه داد: در مرحله استانی ۲۷۰۰ نفر توانستند بعد از گذراندن مرحله آموزشگاهی و منطقه ای به مرحله استانی راه پیدا کنند. معاون پرورشی و فرهنگی اداره کل آموزش و پرورش آذربایجان‌شرقی اظهار کرد: این مسابقات در ۱۱ رشته حفظ، تفسیر، قرائت قرآن کریم، نهج‌البلاغه، صحیفه سجادیه، مداحی، اذان، احکام و انشای نماز از تمامی بخش‌ها و شهرهای استان برگزار می‌شود. وی همچنین از همکاری سازمان جهاددانشگاهی استان آذربایجان شرقی بابت همکاری در برگزاری این دوره از مسابقات قرآن تقدیر و تشکر کرد. انتهای پیام,آذربایجان شرقی,۱ اردیبهشت ۱۴۰۰ / ۰۸:۰۴,"استانی-فرهنگی و هنری,جهاد دانشگاهی,مسابقات قرآنی",آغاز سی‌ونهمین دوره مسابقات قرآن دانش آموزان آذربایجان‌شرقی
264,گرافیک: پدرام آقایی منبع داده‌ها: هلث دی نیوز,اینفوگرافیک,۱ اردیبهشت ۱۴۰۰ / ۰۸:۰۴,"اینفوگرافیک,اینفوگرافی,روده,سرطان روده بزرگ,غلات",اینفوگرافیک / پنج خوردنی مفید برای پیشگیری از سرطان روده بزرگ
265,احمد حمزه‌ زاده با اشاره به میزان صدور موافقت اصولی در سال ۹۹ ، گفت: طی سال ۹۹، ۱۰۰ فقره موافقت اصولی و ۲۰ مورد مجوز ایجاد زیرساخت‌های گردشگری صادر شده است. وی در خصوص پروژه‌های سرمایه‌گذاری گردشگری استان گفت: پروژه‌های سرمایه‌گذاری گردشگری استان در بخش‌هایی نظیر احداث مراکز اقامتی اعم از هتل، هتل آپارتمان و مهان پذیر، مجتمع‌های گردشگری، سفره‌خانه‌های سنتی، اقامتگاه‌های بوم‌گردی، اردوگاه گردشگری، اقامتگاه‌های سنتی، مجتمع تفریحی و سرگرمی، محیط‌ها و پارک‌های طبیعت‌گردی و گردشگری عشایر در سطح استان متمرکز شده‌اند. وی در خصوص طرح‌های پیشنهادی بیان کرد: از میان ۹۲ پروژه سرمایه‌گذاری ۱۷ پروژه به احداث هتل و چهار مورد به ایجاد هتل آپارتمان و مهمانپذیر، ۲۴ مورد به سفره‌خانه سنتی، ۲۸ مورد به ایجاد مجتمع گردشگری، ۸ اردوگاه گردشگری، هفت اقامتگاه بوم‌گردی، دو اقامتگاه‌ سنتی، یک طرح به ایجاد محیط‌ها و پارک‌های طبیعت‌گردی و گردشگری، سه مورد واحدهای پذیرایی و انواع غذاخوری‌های منفرد بین‌راهی، سه طرح به ایجاد مجتمع تفریحی و سرگرمی، یک مورد تأسیسات اقامتی و پذیرایی واقع در مجتمع‌های خدماتی و رفاهی بین‌راهی و دو طرح نیز به ایجاد مرکز آب‌درمانی اختصاص‌یافته است. مدیرکل میراث‌فرهنگی، گردشگری و صنایع‌دستی آذربایجان‌شرقی در ادامه حجم سرمایه‌گذاری در پروژه‌های مذکور را بالغ‌بر ۱۰ هزار میلیارد تومان عنوان کرد و گفت: با اجرای ۹۲ پروژه سرمایه‌گذاری گردشگری در استان، برای ۴۹۴۲ نفر به‌صورت مستقیم فرصت شغلی ایجاد خواهد شد. به‌گزارش روابط‌عمومی اداره‌کل میراث‌فرهنگی، گردشگری و صنایع‌دستی آذربایجان شرقی؛ حمزه ‌زاده خاطرنشان کرد: پروژه‌های سرمایه‌گذاری استان در شهرستان‌های تبریز، مرند، مراغه، شبستر، هشترود، بستان‌آباد، اهر، کلیبر، سراب، بناب، اسکو و هریس پس از طی مراحل لازم، مراحل اجرایی خود را آغاز خواهند کرد. انتهای پیام,آذربایجان شرقی,۱ اردیبهشت ۱۴۰۰ / ۰۸:۰۴,"استانی-فرهنگی و هنری,گردشگري,میراث فرهنگی",ایجاد ۴۹۴۲ فرصت شغلی در ۹۲ پروژه فعال گردشگری آذربایجان شرقی در سال ۱۳۹۹
266,به گزارش باشگاه دانشجویان ایسنا، این برنامه روزهای چهارشنبه از یکم اردیبهشت ۱۴۰۰، ساعت ۱۸، به صورت مجازی در سامانه http://vclas۹.ut.ac.ir/cul۲ برگزار می شود. همچنین مسابقه‌ای تحت عنوان آیه  گرافی؛ عکس نوشته از محتوای جلسات برگزار می شود که به اثر برتر جوایزی اهدا خواهد شد. علاقه‌مندان می توانند جهت کسب اطلاعات بیشتر و حضور در برنامه به شناسه https://t.me/QuranEtrat_UTStudentsUnion مراجعه کنند. انتهای پیلام,انجمن های علمی,۱ اردیبهشت ۱۴۰۰ / ۰۸:۰۵,"باشگاه دانشجویان ایسنا,کانون قرآن و عترت باشگاه دانشجویان دانشگاه تهران,سلسله جلسات همنشینی با قرآن",سلسله جلسات همنشینی با قرآن برگزار می‌شود
267,حمید حاجی زاد منصور در گفت‌وگو با خبرنگاران افزود: طی جلسه ای که با مدیرعامل گروه صنعتی ایران خودرو برگزار شد، امسال ضمن افزایش تولید سالیانه خودرو در تبریز بالغ بر 90 هزار دستگاه انواع خانواده سمند و سورن در سایت تبریز تولید می شود. وی با تاکید بر تلاش این شرکت برای تبدیل استان آذربایجان شرقی به قطب سوم خودروسازی کشور از طریق انتقال تکنولورژی و دانش فنی ساخت خاطر نشان شد: امیدواریم با تسهیل و رفع موانع تولید مطابق فرامین رهبر معظم انقلاب، در سال تولید،پشتیبانی ها و مانع زدایی ها بتوانیم در کنار تولید داخلی، یک محصول جدید دیگر نیز با هدف تنوع در سبد محصولات البته با حمایت گروه صنعتی ایران خودرو داشته باشیم. مدیرعامل ایران خودرو تبریز تشریح کرد: ظرفیت اسمی تولید ایران خودرو تبریز 130 هزار دستگاه خودرو در سال است. از این رو سایت تبریز می تواند نقش مهمی در راستای افزایش تولید خودرو کشور در صنعتی ترین منطقه شالغرب کشور ایفا کند. حاجی زاد منصور افزود: هم اکنون تمامی محصولات ایران خودرو تبریز دارای سه ستاره کیفیت است که با ارتقای کیفیت محصول، کسب چهارمین ستاره کیفیت برای خودروی سورن پلاس در سال 1400 در دستور کار این مجموعه قرار گرفته است. وی در ارتباط با بهبود مسائل کارکنان در سال جاری گفت : امسال در ماه مبارک رمضان بمنظور گرامیداشت این ایام سبد غذایی شامل اقلام خوراکی تهیه و در اختیار کارکنان قرار گرفته است. مدیرعامل ایران خودرو تبریز تأکید کرد: طرح طبقه بندی مشاغل کارکنان در سایت تبریز از زمستان سال گذشته شروع شده و از سال جاری به مرحله اجرا در خواهد آمد. حاجی زاد منصور همچنین در رابطه با ارتقاء و توسعه منابع انسانی یادآور شد: امسال در خصوص مسائل رفاهی ، آموزشی و انگیزشی کارکنان تمهیداتی اندیشیده شده است. وی در پایان با بیان اینکه شاخص های مختلفی در بررسی توسعه منابع انسانی در هر جامعه ای مد نظر است، ادامه داد: بهبود و ارتقاء سطح خدمات رفاهی و با بطور کلی مولفه بسیار مهم سطح و کیفیت زندگی پرسنل ایران خودرو تبریز است. در این راستا تهیه و تدوین طرح جامع خدمات رفاهی در بخش های ورزش، درمان و افزایش وام های قرض الحسنه کارکنان از مهمترین اقدامات این مجموعه در سال جاری خواهد بود. گفتنی است شرکت ایران خودرو تبریز در سال 1385 تأسیس شده و  بالغ بر یک میلیون دستگاه انواع خودروی سواری و وانت را تاکنون تولید و به بازار هدف عرضه کرده است. انتهای پیام,آذربایجان شرقی,۱ اردیبهشت ۱۴۰۰ / ۰۸:۰۵,"استانی-اقتصادی,خودروسازان,_صنعت ,ايران‌خودرو",افزایش تولید سالانه ایران خودرو تبریز در سال ۱۴۰۰
268,در پی افزایش تفکیک کنندگان و بازیافت کنندگان غیر مجاز در سطح کلانشهر تبریز و برنامه ریزی سازمان جهت ساماندهی کلیه فعالین حوزه بازیافت؛ با هرگونه فعالیت غیر مجاز در این حوزه برخورد خواهد شد. به گزارش امور ارتباطات سازمان مدیریت پسماند شهرداری تبریز؛ طی سال‌های اخیر با افزایش فشارهای اقتصادی و علاقه‌مندی برخی از افراد به تفکیک غیر مجاز پسماندهای خشک از سطح شهر و همچنین ایجاد انبارهای ضایعاتی غیر مجاز پسماندهای خشک در مناطق مسکونی و حومه کلانشهر تبریز تهدید علیه بهداشت عمومی در سطح شهر افزایش یافته که سازمان مدیریت پسماندهای شهرداری تبریز با هماهنگی دستگاه قضایی برخورد با متخلفین را در راس برنامه‌های خود قرار داده است. از ابتدای آغاز این طرح تا کنون بیش از ۵۰ انبار ضایعاتی غیر مجاز با دستور قضایی پلمپ گردیده و از ادامه فعالیت آنها جلوگیری شده است. لازم به ذکر است؛ طرح ساماندهی تفکیک‌کنندگان غیرمجاز و انبارهای پسماندهای خشک کلانشهر تبریز با جدیت از سوی سازمان مدیریت پسماندهای شهرداری تبریز در حال پیگیری است و طی سال‌های جاری اقدامات لازم جهت افزایش بهداشت، ایمنی و سالم سازی فعالین این حوزه اتخاذ خواهد شد. انتهای پیام,آذربایجان شرقی,۱ اردیبهشت ۱۴۰۰ / ۰۸:۰۷,"استانی-اجتماعی,پسماند",تشدید برخورد با انبارهای ضایعاتی غیر مجاز در تبریز
269,احمد سبحانی، مدیر حفظ نباتات سازمان جهاد کشاورزی استان بوشهر در این باره به ایسنا گفت: خسارت این آفات هم به صورت مستقیم و هم غیر مستقیم است. چون وقتی تنه یک درخت ضعیف شد، ثمر کمتری تولید می‌کند و میوه آن سایز کوچکتری دارد و از نظر کیفی و کمی آسیب می بیند و خسارت دیگر منجر به افتادن نخل خواهد شد که بین ۶ تا ۷ سال طول می‌کشد تا درخت دیگری به مرحله ثمر دهی برسد و ما اکنون نزدیک به ۵ هزار هکتار کانون آلودگی داریم که متغیر بین ۱۰ تا ۲۵ درصد خسارت را متصور هستیم. وی افزود: با افزایش این حشرات مخرب قطعا معیشت افرادی که مستقیم با تولید خرما سروکار دارند نیز به مخاطره می افتد، چون از طرفی باید بخش عمده ای از درآمدشان را صرف کنترل آفات کنند و از طرف دیگر، هم میزان محصول و هم کیفیت خرما تولیدی پایین می آید، پس آسیب بسیار جدی است. این مسئول با اشاره به اینکه اکنون، کانون آلودگی ها در حومه شهرستان تنگستان و بعضی از مناطق شهرستان دشتستان است، می گوید: متاسفانه دامنه انتشار آفت به شهرستان های بوشهر، گناوه، جم و دشتی که عمده شهرستان های باغی ما هستند نیز سرایت کرده و خطری به حساب می آید که باید سریعا کنترل شود تا خسارت پایین تر از آستانه نگه داشته شود. تهدیدی جدید بر جان نخل ها مدیر حفظ نباتات سازمان جهاد کشاورزی استان بوشهر گفت: در حال حاضر آفتی به نام سوسک سرخرطومی حنایی نیز در استان‌های همجوار ما دیده شده است که به شدت خسارت زا ست ولی خوشبختانه ما تا به حال با این آفت دست به گریبان نبوده‌ایم ولی بیم آن می‌رود که از قرنطینه خانگی خارج شده و به استان ما ورود کند. احمد سبحانی اضافه کرد: برای جلوگیری از هجوم این سوسک چوبخوار که نخلستان‌های استان ما را تهدید می‌کند از باغداران خواهش می کنیم از انتقال پاجوش هایی با هویت نامشخص خودداری کنند چون تنها راه جابجایی در مسافت های بالا فقط و فقط پاجوش آلوده است و باغداران باید دقت نظر داشته باشند که با بی احتیاطی کاری نکنند که استان ما نیز درگیر آفت جدید گردد. وی خاطرنشان کرد: سازمان جهاد کشاورزی استان بوشهر در جهت آگاهی باغداران برنامه های متعدد اطلاع رسانی از طریق رسانه ها را ترتیب داده و طرح ردیابی و پایش پاجوش های با منشا نامشخص و آلودگی پنهان در تمام باغات در حال انجام است تا از نقل و انتقال آنها خودداری شود. سبحانی در مورد نحوه رفتار این آفت ادامه داد: جنس ماده بالغ این سوسک از طریق سوراخ های که بر روی تنه نخل است، وارد درخت می شود و در آنجا تخم گذاری می کند و لاروها که بسیار حریص اند از چوب خشک تنه تغذیه می کنند و باعث خورده شدن بخش زیادی از اندام های داخلی آن می شوند و به دلیل فعالیت چندین ساله می توانند کامل تنه نخل را قطع کنند. وی افزود: یکی از مشکلات این آفت چوبخوار این است که نمود ظاهری ندارد و علائم اولیه آن دور از چشم باغدار اتفاق می‌افتد تا حدی که بعضی از کارشناسان کم تجربه نیز نمی‌توانند به راحتی آن را تشخیص دهند و هنگامی که دو یا سه سال از خسارت گذشت و داخل تنه کاملا خالی شد و درخت سقوط کرد، نخلدار تازه متوجه آن می گردد که دیگر کار از کار گذشته است. اقدامات موثر اما گران قیمت! مدیر حفظ نباتات جهاد کشاورزی بوشهر تصریح کرد: راه های کنترلی نسبت به میزان خسارت وارده به نخل تعیین می‌شود اما بهداشت باغ اصل مسلم کنترل و پیشگیری از آفات چوبخوار است و از جمله روش های موثر در این باره، هرس دمبرگ ها (تکریب نخیلات) است چون لاروهای این آفت در دمبرگ زندگی می کنند واین کار چندین سال است با اعتبارات دولتی در باغات انجام می شود تا بخشی از جمعیت این آفات را پایین بیاوریم. احمد سبحانی استفاده از تله های نوری، فرمونی و قرص های تدخینی را از دیگر روش های مبارزه برشمرد و افزود: این شکل کار خوشبختانه مورد استقبال باغداران قرار گرفته است اما این روش ها هزینه بر هستند و به ازای هر هکتار باغ در سال جاری بالغ بر ۳۰ تا ۳۵ میلیون هزینه در بر خواهد داشت که از عهده باغدار و بخش دولتی خارج است. یک آفت خصوصی! وی تاکید کرد: این آفت از این جهت که متاسفانه از طرف مدیریت بحران جز آفات عمومی حساب نمی شود و به اصطلاح آفت خصوصی لحاظ شده، ردیف خاص بودجه ای ندارد و باغدار باید شخصا با آن مقابله کند اما با این وجود ما درصد بالایی از اعتبارات سطح ملی و استانی را برای اقدامات پیشگیرانه، خرید وسایل و ادوات در نظر گرفته ایم که تنها در حد اجرای پایلوت است ولی باید اعتبارات در قالب تسهیلات با سود پایین در اختیار نخلدار باشد که بتواند اقدامات کنترلی را به موقع انجام دهد. سبحانی می افزاید: اجرای شیوه های عملیاتی و کاربردی مردم و باغداران را تشویق و ترغیب کرده تا خودشان هرس و تکریب نخل و یا استفاده از قرص های تدخینی را انجام دهند ولی این اقدامات موردی است و باعث نشده که جمعیت آفت در بازه زمانی کوتاهی پایین بیاید و حتما نیاز است همه باغداران بتوانند همزمان و فراگیر اقدامات کنترلی را انجام دهند. وی یادآور شد: سازمان جهاد کشاورزی استان بوشهر پیشنهاداتی را از طریق شورای گفتگوی دولت و بخش خصوصی پیگیری می کند تا برنامه ریزی شده پیش رود تا بتوانیم حداقل در کانون ها از افزایش جمعیت و خسارت این حشرات جلوگیری کنیم و در مناطقی که آلودگی کمتر است با اعمال روش های کنترلی تعداد آفت پایین تر از آستانه خسارت باقی بماند. انتهای پیام,بوشهر,۱ اردیبهشت ۱۴۰۰ / ۰۸:۰۸,"سبحانی,گناوه,بوشهر,استانی-اقتصادی,نخلستان,سوسک,کشاورزی ,دولت,جهاد كشاورزي",این سوسک‌های مشکل‌ساز
270,اسماعیل حسین زهی در گفت وگو با ایسنا، با تاکید بر ضرورت رعایت صحیح و دقیق پروتکل های بهداشتی از سوی مردم، بیان کرد: با توجه به اینکه کشور درگیر موج چهارم کرونا شده و امروز اکثر استان های کشور با موج گسترده این بیماری مواجه هستند و بر اساس آمار روزانه نیز تعداد مبتلایان و فوت شدگان در این موج بسیار گسترده تر شده ضرورت رعایت صحیح و دقیق دستورالعمل های بهداشتی امری اجتناب ناپذیر است‌. وی در ادامه اظهار کرد: از آنجا که حجم واکسن وارداتی نیز بسیار کم بوده و صرفا پاسخگوی کادر درمان و در وهله دوم سالمندان است، فلذا واکسیناسیون عمومی به زودی انجام نخواهد شد بنابراین تنها گزینه پیش رو برای کنترل بیماری استفاده صحیح از ماسک و رعایت فاصله گذاری اجتماعی است. نماینده مردم خاش در مجلس شورای اسلامی تصریح کرد: اگر مردم در رعایت پروتکل های بهداشتی مشارکت نداشته باشند کنترل این موج به سادگی میسر نخواهد شد و تعداد تلفات روز به روز بیشتر می شود. از مردم انتظار می رود برای حفظ سلامتی خود و خانواده هایشان استفاده صحیح از ماسک را جدی گرفته و از حضور در تجمعات و اجتماعات به ویژه در این ایام خودداری کنند. حسین زهی در ادامه تاکید کرد: بر اساس دستور العمل های بهداشتی ترددهای غیر ضروری باید به حداقل رسیده و حتی الامکان مردم از دو ماسک استفاده کنند. همکاری مردم در رعایت صحیح پروتکل های بهداشتی یک مولفه کلیدی است که می تواند کشور را از این موج با کم ترین تلفات خارج کند. وی در پایان افزود: از سوی دیگر باید بستر رعایت دقیق پروتکل ها را نیز فراهم کرد. به عنوان مثال در اداراتی که کار غیر ضروری ندارند باید از ظرفیت دورکاری حداکثری استفاده شود تا شاهد کم تر شدن بار مسافر در سیستم حمل و نقل در ساعات معینی از روز باشیم. راه دیگر کنترل این بیماری به حداقل رساندن ارتباط حضوری با دیگران است. انتهای پیام,مجلس,۱ اردیبهشت ۱۴۰۰ / ۰۸:۰۸,"همه_باهم_علیه_کرونا,خیز چهارم کرونا,مجلس یازدهم,استانی-سیاسی,پروتکل‌های بهداشتی,دورکاری حداکثری",حسین زهی: استفاده از دو ماسک و کاهش ترددهای غیرضروری راه کنترل کروناست
271,دعا در فرهنگ اسلامی مسلمانان جایگاه بسیار والایی داشته و ادعیه‌ متعددی از چهارده معصوم‌(ع) و بزرگان دینی وجود دارد که هریک از آن‌ها فضایل و ویژگی‌های خاص خود را دارد. شناخت و معرفی این دعاها و بیان فضایل آن‌ها می‌تواند موجب بهره‌بری بیشتر در راستای مسیر رسیدن به کمال دنیوی و اخروی، در میان مسلمانان سراسر جهان شود. بر این اساس همزمان با ماه مبارک رمضان به معروف‌ترین دعاهایی که خواندن آن‌ها در این ماه مبارک توصیه شده است می‌پردازیم. یکی از معروف‌ترین و مجرب‌ترین دعاهای نقل شده، که در میان شیعیان جایگاه بسیاری والایی دارد، «دعای توسل» است. این دعا را نخستین‌بار علامه مجلسی در کتاب بحارالانوار و به نقل از محمد بن بابویه، از ائمه(ع) آورده و گفته است «این دعا را در هیچ امری نخواندم، مگر اینکه اثر اجابت آن‌را به‌زودی یافتم». پس از علامه مجلسی، شیخ عباس قمی نیز این دعا را در مفاتیح‌الجنان آورده و نام «دعای توسل» را برای آن برگزیده است، چراکه در این دعا با عبارات مشابه «اللهم انی اسئلک و اتوجه الیک بنبیک نبی الرحمة»‌ بدین معنا که «خدایا من از تو می‌خواهم و روی می‌آورم به سوی تو، به پیامبرت، پیامبر رحمت» و «یا وجیها عندالله اشفع لنا عندالله»‌ بدین معنا که «ای آبرومند نزد خدا، شفاعت کن برای ما نزد خدا» به چهارده معصوم(ع) توسل جسته و آن‌ها را واسطه‌ای بین خود و درگاه الهی قرار می‌دهیم تا به برآورده شدن حاجاتمان نزدیک‌تر شویم. شیعیان معمولاً این دعا را در روزهای سه‌شنبه و پنج‌شنبه قرائت می‌کنند، اما خواندن این دعا در ماه رمضان نیز مورد تأکید بوده و از فضیلت بسیاری زیادی برخوردار است. مرحوم آیت‌الله شاه‌آبادی در رابطه با  فضیلت این دعای گرانقدر می‌گوید «دعای توسّل را هر روز بخوان که اصل اثرش مربوط به هر روز خواندن آن است و در اثر هر روز خواندن، آن‌را حفظ هم می‌شوید. اگر کسی این دعا را هر روز بخواند، کلیدی است که به هر قفلی می‌خورد، در برآورده‌کردن حاجات بسیار مؤثر است. ایمان انسان را زیاد می‌کند، بهترین مونس انسان است، در وقت تنهایی و هنگامی که  به حاجتی رسیدید، متوجّه می‌شوید که دعای توسّل واسطه شده که  آن حاجت  را از خدا گرفته‌اید، بنابراین دفعه دیگر هم که حاجتی داشته باشید، همین دعا را می‌خوانید». متن کامل دعای توسل همراه با ترجمه فارسی آن در ادامه می‌آید: اَللَّهُمَّ إِنّی أَسْئَلُکَ وَاَتَوَجَّهُ اِلَیْکَ بِنَبِیِّکَ نَبِیِّ الرَّحْمَةِ مُحَمَّدٍ صَلَّی اللّهُ عَلَیْهِ وَآلِهِ یا اَبَاالْقاسِمِ یَا رَسُولَ اللّهِ یَا اِمامَ الرَّحْمَةِ یا سَیِّدَنا وَمَوْلینا إِنّا تَوَجَّهْنا وَاسْتَشْفَعْنا وَتَوَسَّلْنا بِکَ اِلَی اللّهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللّهِ إِشْفَعْ لَنا عِنْدَ اللَهِ. خدایا از تو درخواست دارم و به سویت روی آوردم به وسیله پیامبرت، پیامبر رحمت محمّد (درود خدا بر او و خاندانش) ای ابا القاسم، ای فرستاده خدا، ای پیشوای رحمت، ای آقا و مولای ما، به تو رو آوردیم و تو را واسطه قرار قرار دادیم، و به سوی خدا تو را وسیله ساختیم، و تو را پیش روی حاجاتمان نهادیم، ای آبرومند نزد خدا، برای ما نزد خدا شفاعت کن. یَا اَبَا الْحَسَنِ یا اَمیرَ الْمُؤْمِنینَ یا عَلِیَّ بْنَ أَبیطالِبٍ یا حُجَّةَ اللّهِ عَلی خَلْقِهِ یا سَیِّدَنا وَمَوْلینا إِنّا تَوَجَّهْنا وَاسْتَشْفَعْنا وَتَوَسَّلْنا بِکَ اِلَی اللَهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللَهِ اِشْفَعْ لَنا عِنْدَ اللَهِ. ای ابا الحسن ای امیر المؤمنین ای علی بن ابیطالب، ای حُجّت خُدا بر بندگان، ای آقا و مولای ما، به تو روی آوردیم و تو را واسطه قرار دادیم و به سوی خدا به تو توسّل جُستیم و تو را پیش روی حاجاتمان نهادیم، ای آبرومند نزد خدا، برای ما نزد خدا شفاعت کن. یا فاطِمَةَ الزَّهْراَّءُ یا بِنْتَ مُحَمَّدٍ یا قُرَّةَ عَیْنِ الرَّسُولِ یا سَیِّدَتَنا وَمَوْلاتَنا اِنّا تَوَجَّهْنا وَاسْتَشْفَعْنا وَتَوَسَّلْنا بِکِ اِلَی اللّهِ وَقَدَّمْناکِ بَیْنَ یَدَیْ حاجاتِنا یا وَجیهَةً عِنْدَ اللَهِ اِشْفَعی لَنا عِنْدَ اللَهِ ای فاطمه زهرا، ای دختر دلبند محمّد، ای نور چشم رسول خدا ای سرور و بانوی ما، به تو روی آوردیم و تو را واسطه قرار دادیم و به سوی به تو توسّل جستیم، و تو را پیش روی حاجاتمان نهادیم، ای آبرومند نزد خدا، برای ما نزد خدا شفاعت کن، یا اَبا مُحَمَّدٍ یا حَسَنَ بْنَ عَلِی اَیُّهَا الْمُجْتَبی یَا بْنَ رَسُولِ اللَهِ یا حُجَّةَ اللّهِ عَلی خَلْقِهِ یا سَیِّدَنا وَمَوْلینا اِنّا تَوَجَّهْنا وَاسْتَشْفَعْنا وَتَوَسَّلْنا بِکَ اِلَی اللَهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللَهِ إِشْفَعْ لَنا عِنْدَ اللَهِ . ای ابا محمّد، ای حسن بن علی ای برگزیده ای فرزند فرستاده خدا، ای حجّت خدا بر بندگان، ای آقا و مولای ما، به تو روی آوردیم وتو را واسطه قرار دادیم و و به سوی خدا به تو توسّل جستیم، و تو را پیش روی حاجاتمان نهادیم، ای آبرومند نزد خدا، برای ما نزد خدا شفاعت کن. یا أَبا عَبْدِاللَه یا حُسَیْنَ بْنَ عَلِیٍ أَیُّهَا الْشَّهیدُ یَا بْنَ رَسُولِ اللَه یا حُجَّةَ اللَه عَلی خَلْقِهِ یا سَیِّدَنا وَمَوْلینا اِنّا تَوَجَّهْنا وَاسْتَشْفَعْنا وَتَوَسَّلْنا بِکَ اِلَی اللَهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللّهِ اِشْفَعْ لَنا عِنْدَ اللّهِ. ای ابا عبد اللّه، ای حسین بن علی، ای شهید، ای فرزند فرستاده خدا، ای حجّت خدا بر بندگان، ای آقا و مولای ما، به تو روی آوردیم، و تو را واسطه قرار دادیم، و به سوی خدا به تو توسّل جستیم و تو را پیش روی حاجاتمان نهادیم، ای آبرومند نزد خدا، برای ما نزد خدا شفاعت کن. یا اَبَا الْحَسَنِ یا عَلِیَّ بْنَ الْحُسَیْنِ یا زَیْنَ الْعابِدینَ یَا بْنَ رَسُولِ اللّهِ یا حُجَّةَ اللّهِ عَلی خَلْقِهِ یا سَیِّدَنا وَمَوْلینا اِنّا تَوَجَّهْنا وَاسْتَشْفَعْنا وَتَوَسَّلْنا بِکَ اِلَی اللّهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللّهِ اِشْفَعْ لَنا عِنْدَ اللّهِ. ای ابا الحسن، ای علی بن الحسین ای زین العابدین، ای فرزند فرستاده خدا، ای حجّت خدا بر بندگان ای آقا و مولای ما، به تو روی آوردیم و تو را واسطه قرار دادیم و به سوی خدا به تو توسّل جستیم، و تو را پیش روی حاجاتمان نهادیم، ای آبرومند نزد خدا برای ما نزد خدا شفاعت کن یا اَبا جَعْفَرٍ یا مُحَمَّدَ بْنَ عَلِی اَیُّهَا الْباقِرُ یَا بْنَ رَسُولِ اللّهِ یا حُجَّةَ اللّهِ عَلی خَلْقِهِ یا سَیِّدَنا وَمَوْلینا اِنّا تَوَجَّهْنا وَاسْتَشْفَعْنا وَتَوَسَّلْنا بِکَ اِلَی اللّهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللّهِ اِشْفَعْ لَنا عِنْدَ اللّهِ. ای أبا جعفر، ای محمّد بن علی، ای باقر، ای فرزند فرستاده خدا، ای حجّت خدا بر بندگان، ای آقا و مولای ما به تو روی آوردیم و تو را واسطه قرار دادیم و به سوی خدا به تو توسّل جستیم، و تو را پیش روی حاجاتمان نهادیم، ای آبرومند نزد خدا، برای ما نزد خدا شفاعت کن. یا أَبا عَبْدِ اللّهِ یا جَعْفَرَ بْنَ مُحَمَّدٍ أَیُّهَا الصّادِقُ یَا بْنَ رَسُولِ اللّهِ یا حُجَّةَ اللّهِ عَلی خَلْقِهِ یا سَیِّدَنا وَمَوْلینا اِنّا تَوَجَّهْنا وَاسْتَشْفَعْنا وَتَوَسَّلْنا بِکَ اِلَی اللّهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللّهِ اِشْفَعْ لَنا عِنْدَ اللّهِ، ای ابا عبد اللّه، ای جعفر بن محمّدا، ای صادق، ای فرزند رسول خدا، ای حجّت خدا بر بندگان، ای آقا و مولای ما، به تو روی آوردیم و تو را واسطه قرار دادیم و به سوی خدا به تو توسّل جستیم و تو را پیش روی حاجاتمان نهادیم، ای آبرومند نزد خدا، برای ما نزد خدا شفاعت کن، یا أَبَا الْحَسَنِ یا مُوسَی بْنَ جَعْفَرٍ أَیُّهَا الْکاظِمُ یَا بْنَ رَسُولِ اللّهِ یا حُجَّةَ اللّهِ عَلی خَلْقِهِ یا سَیِّدَنا وَمَوْلینا اِنّا تَوَجَّهْنا وَاسْتَشْفَعْنا وَتَوَسَّلْنا بِکَ اِلَی اللّهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللّهِ اِشْفَعْ لَنا عِنْدَ اللّهِ، ای ابا الحسن ای موسی بن جعفر، ای کاظم، ای فرزند فرستاده خدا، ای حجّت خدا بر بندگان، ای آقا و مولای ما، به تو روی آوردیم و تو را واسطه قرار دادیم و به سوی خدا به تو توسّل جستیم و تو را پیش روی حاجاتمان نهادیم، ای آبرومند نزد خدا، برای ما نزد خدا شفاعت کن، یا أَبَا الْحَسَنِ یا عَلِیَّ بْنَ مُوسی أَیُّهَا الرِّضا یَا بْنَ رَسُولِ اللّهِ یا حُجَّةَ اللّهِ عَلی خَلْقِهِ یا سَیِّدَنا وَمَوْلینا إِنّا تَوَجَّهْنا وَاسْتشْفَعْنا وَتَوَسَّلْنا بِکَ اِلَی اللّهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللّهِ اِشْفَعْ لَنا عِنْدَ اللّهِ ای ابا الحسن ای علی بن موسی، ای رضا، ای فرزند فرستاده خدا، ای حجّت خدا بر بندگان ای آقا و مولای ما به تو روی آوردیم و تو را واسطه قرار دادیم و به سوی خدا به تو توسّل جستیم و تو را پیش روی حاجاتمان نهادیم، ای آبرومند نزد خدا، برا یما نزد خدا شفاعت کن یا اَبا جَعْفَرٍ یا مُحَمَّدَ بْنَ عَلِی اَیُّهَا التَّقِیُّ الْجَوادُ یَا بْنَ رَسُولِ اللّهِ یا حُجَّةَ اللّهِ عَلی خَلْقِهِ یا سَیِّدَنا وَمَوْلینا اِنّا تَوَجَّهْنا وَاسْتَشْفَعْنا وَتَوَسَّلْنا بِکَ اِلَی اللّهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللّهِ اِشْفَعْ لَنا عِنْدَ اللّهِ ای ابا جعفر ای محمّد بن علی ای تقی جواد، ای فرزند فرستاده خدا، ای حجّت خدا بر بندگان، ای آقا و مولای ما، به تو روی آوردیم و تو را واسطه قرار دادیم و به سوی خدا به تو توسّل جستیم، و تو را پیش روی حاجاتمان نهادیم، ای آبرومند نزد خدا، برای ما نزد خدا شفاعت کن، یا أَبَا الْحَسَنِ یا عَلِیَّ بْنَ مُحَمَّدٍ أَیُّهَا الْهادِیالنَّقِیُّ یَا بْنَ رَسُولِ اللّهِ یا حُجَّةَ اللّهِ عَلی خَلْقِهِ یا سَیِّدَنا وَمَوْلینا إِنّا تَوَجَّهْنا وَاسْتَشْفَعْنا وَتَوَسَّلْنا بِکَ اِلَی اللّهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللّهِ اِشْفَعْ لَنا عِنْدَ اللّهِ ای ابا الحسن، ای علی بن محمّد، ای هادی نقی، ای فرزند فرستاده خدا، ای حجّت خدا بر بندگان، ای آقا و مولای ما، به تو روی آوردیم و تو را واسطه قرار دادیم و به سوی خدا به تو توسّل جستیم، و تو را پیش روی حاجاتمان نهادیم، ای آبرومند نزد خدا، برای ما نزد خدا شفاعت کن، یا أَبا مُحَمَّدٍ یا حَسَنَ بْنَ عَلِی أَیُّهَا الزَّکِیُّ الْعَسْکَرِیُّ یَا بْنَ رَسُولِ اللّهِ یا حُجَّةَ اللّهِ عَلی خَلْقِهِ یا سَیِّدَنا وَمَوْلینا إِنّا تَوَجَّهْنا وَاسْتَشْفَعْنا وَتَوَسَّلْنا بِکَ اِلَی اللّهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللّهِ اِشْفَعْ لَنا عِنْدَ اللّهِای ابا محمّد، ای حسن بن علی، ای پاکنهاد عسگری، ای فرزند فرستاده خدا، ای حجّت خدا بر بندگان، ای آقا و مولای ما، به تو روی آوردیم و تو را واسطه قرار دادیم و به سوی خدا به تو توسّل جستیم و تو را پیش روی حاجاتمان نهادیم، ای آبرومند نزد خدا، برای ما نزد خدا شفاعت کن، یا وَصِیَّ الْحَسَنِ وَالْخَلَفَ الْحُجَّةَ اَیُّهَا الْقاَّئِمُ الْمُنْتَظَرُ الْمَهْدِیُّ یَا بْنَ رَسُولِ اللّهِ یا حُجَّةَ اللّهِ عَلی خَلْقِهِ یا سَیِّدَنا وَمَوْلینا اِنّا تَوَجَّهْنا وَاسْتَشْفَعْنا وَتَوَسَّلْنا بِکَ اِلَی اللّهِ وَقَدَّمْناکَ بَیْنَ یَدَیْ حاجاتِنا یا وَجیهاً عِنْدَ اللّهِ اِشْفَعْ لَنا عِنْدَ اللّهِای جانشین حسن، ای یادگار شایسته، ای پایدار مورد امید، ای مهدی ای فرزند فرستاده خدا، ای حجّت خدا بر بندگان، ای آقا و مولای ما، به تو روی آوردیم و تو را واسطه قرار دادیم و به سوی خدا به تو توسّل جستیم، و تو را پیش روی حاجاتمان نهادیم، ای آبرومند نزد خدا، برای ما نزد خدا شفاعت کن. همچنین توصیه شده پس از خواندن این دعا حاجات خود را از خداوند بخواهید که ان‌شاءالله برآورده خواهد شد. انتهای پیام,خراسان رضوی,۱ اردیبهشت ۱۴۰۰ / ۰۸:۰۹,"استانی-فرهنگی و هنری,ماه رمضان ,ماه رمضان 1400,دعای توسل",دعای توسل؛ ریسمان محکمی برای رسیدن به حاجات دنیوی
272,به گزارش ایسنا،‌ اسحاق جهانگیری در جریان این بازدید با توضیحات مدیرعامل سازمان نوسازی شهر تهران در جریان روند تغییر کاربری و بازآفرینی این کارخانه سیمان قرار گرفت و بر ضرورت بازسازی و بازآفرینی فضاهای قدیم شهری و تبدیل به مجموعه های فرهنگی و گردشگری تاکید کرد. کارخانه سیمان ری اولین کارخانه سیمان ایران و از اصلی های صنایع در دوره معاصر است که در ابتدای قرن چهاردهم شمسی و همزمان با آغاز ساخت و سازهای صنعتی در ایران ساخته شد و در شمال شرقی شهر ری و در منطقه ۲۰ شهرداری شهر تهران قرار دارد. این کارخانه تا اواخر سال ۱۳۶۲ فعال بود و در اسفند همان سال به دنبال توسعه شهر تهران و پیدایش فناوری ها و شیوه های جدید تولید از سویی و انتشار آلودگی فعالیت واحدهای این کارخانه از سوی دیگر، متوقف شد. با تلاش های انجام شده در سال ۹۷ در زمره آثار ملی قرار گرفت و به عنوان یکی از میراث صنعتی تهران شناخته شد. سازمان نوسازی شهر تهران در راستای نوسازی و بازاستفاده کارخانه سیمان ری ایده های موجود در قالب طرح های دانشجویی به منظور تغییر کاربری و بازآفرینی کارخانه سیمان ری را جمع آوری کرده و پس از مذاکرات متعدد با متخصصان و فعالان صنعت با برگزاری یک مسابقه عمومی فرصتی در اختیار کارشناسان و علاقمندان قرار داد تا ایده های خود برای تغییر طرح کاربری این کارخانه در قالب یک مسابقه ارائه کنند. از ۵۰ طرح فرستاده شده به این مسابقه ۵ اثر برگزیده شده است. لازم به ذکر است که از این مجموعه به عنوان یکی از لوکیشن های سریال پر مخاطب پایتخت استفاده شده است. انتهای پیام,دولت,۱ اردیبهشت ۱۴۰۰ / ۰۸:۰۸,"اسحاق جهانگیری,کارخانه سیمان ری,معاون اول رييس جمهور,شهرداري تهران",بازدید جهانگیری از طرح تغییر کاربری و بازآفرینی کارخانه سیمان ری
273,«محمد نوذری» در چهل و هفتمین نشست شورای گفت و گوی دولت و بخش خصوصی استان با بیان اینکه دولت آماده استقبال از سرمایه گذاران در است، اظهار کرد: در شرایطی که اقتصاد کشور دستخوش تحریم ها، متاثر از بیماری کرونا و جنگ اقتصادی تمام عیار و در سخت ترین شرایط خود قرار دارد، ولی همواره حامی بخش خصوصی و تقویت فعالیت این بخش است. وی با بیان اینکه  هرچند  فشارهای اقتصادی محدودیت‌هایی را هم برای دولت و هم برای بخش خصوصی بوجود آورده اما نگاه کشور به مرزها و توسعه مراودات مرزی ویژه است، تصریح کرد: با توجه به موقعیت استان در مجاورت با کشور عراق فرصت‌های سرمایه‌گذاری عظیمی در دو طرف مرز بوجود آمده است که باید تلاش کرد تا با ایجاد زیرساخت‌های لازم زمینه توسعه سرمایه گذاریها و رونق صادرات فراهم آید. وی با اشاره به شعار سال تولید، پشتیبانی ها و مانع زدایی ها گفت: باید تلاش کرد تا با ارائه یک برنامه راهبردی، چشم انداز توسعه استان تدوین و هم زمینه پشتیبانی و حمایت از تولید و کارهای عملیاتی و علمی فراهم آید و هم موانع احتمالی در مسیر تولید برداشته شوند. نوذری با اشاره به موقعیت استان به عنوان دروازه غرب آسیا ، گفت: شناسایی فرصت‌ها و قابلیت‌های سرمایه‌گذاری استان ایلام می‌تواند نقش مهمی در افزایش رغبت سرمایه‌گذاران و رونق تولید داشته باشد. استاندار ایلام با تاکید بر اینکه باید فرصت‌های سرمایه‌گذاری استان به زبانهای عربی، انگلیسی و فارسی برای توسعه سرمایه گذاری  در اختیار هلدینگ‌ها و شرکت های بزرگ قرار گیرد، گفت: فرصت‌های سرمایه گذاری استان در حوزه های مختلف شناسایی و بروز رسانی شده و از کلیه سرمایه گذارانی که رغبت به کار در ایلام داشته باشند، استقبال می شود. وی با بیان اینکه بخش خصوصی به هیچ عنوان رقیب دولت نیست، افزود: هر کجا دولت کار را به بخش خصوصی و مردم واگذار کرد، بهترین نتایج حاصل شد. ‍به گزارش ایسنا، به نقل از روابط عمومی استانداری ایلام، نوذری در دیدار با معاون و مدیران اقتصادی نیز بر تشدید نظارت ها بر بازار و کنترل قیمت ها در ماه مبارک رمضان و ایام بیماری کرونا تاکید کرد و گفت: امروز در این شرایط تحریمی و کرونایی نظارت بر بازار، مهار کرونا و رونق تولید سه گانه مهم اقتصاد استان است. وی خواستار رعایت پروتکل های بهداشتی در بازار شد و گفت: امروز بازار بعنوان یکی از مراکز مهم جمعیتی باید به دقت مورد پایش جهت رعایت دستورالعمل ها و پروتکل های بهداشتی باشد. استاندار ایلام با اشاره به اجرای محدودیت های کرونایی در بازار گفت: بر اساس مصوبات ستاد کرونا گروههای شغلی۲، ۳ و ۴ در مناطق قرمز تعطیل هستند و تنها گروه شغلی یک با رعایت کامل دستورالعمل های بهداشتی مجوز فعالیت دارند. وی خواستار بهره گیری از ظرفیت پرسنل کارشناسی دستگاه های اجرایی برای نظارت بر بازار و همکاری با دستگاههای نظارتی شد. نوذری با تاکید بر اجرایی شدن شعار سال گفت: امسال محور فعالیت های اقتصادی استان بر تولید پشتیبانی ها و مانع زدایی‌ها قرار گرفته است و باید در این راستا از تمام ظرفیت‌های استانی استفاده شود. انتهای پیام,ایلام,۱ اردیبهشت ۱۴۰۰ / ۰۸:۱۰,"استانی-اقتصادی,منطقه ایلام,محمد نوذری",سرمایه‌گذاران فرصت سرمایه‌گذاری در ایلام را از دست ندهند
274,در دعای روز هشتم ماه مبارک رمضان آمده است: «خدایا در ماه رمضان مهرورزی نسبت به یتیمان را روزی‌ام گردان چرا که رحم کردن به یتیم با خلوص نیت قلب را جلا می‌دهد. خدایا روزی کن که من اطعام طعام کنم و افطاری دهم، اطعام طعام مخصوصاً به فقرا و مستحقان از کارهای بسیار نیکو است.» بسم الله الرحمن الرحیم «اللهمّ ارْزُقنی فیهِ رحْمَةَ الأیتامِ و إطْعامِ الطّعامِ و إفْشاءِ السّلامِ و صُحْبَةِ الکِرامِ بِطَوْلِکَ یا ملجأ الآمِلین» «خدایا در این ماه، مهرورزی به ایتام، و خوراندن طعام، و آشکار کردن سلام، و همنشینی با اهل کرامت را نصیبم فرما، به عطایت ای پناهگاه آرزومندان. » به گزارش ایسنا،حجت‌الاسلام و المسلمین علوی تهرانی در تبیین دعای هشتم ماه مبارک رمضان می‌گوید: خواسته‌های روز هشتم ماه مبارک رمضان: مهربانی با یتیمان؛ اطعام به گرسنگان؛ افشاء سلام و همگانی کردن آن؛ هم‌نشینی با بزرگواران؛ اللَّهُمَّ ارْزُقْنِی فِیهِ رَحْمَهَ الْأَیْتَامِ در دین اسلام و در ادیان گذشته به موضوع یتیم و مهربانی به آنان سفارش شده است. در سوره بقره آیه ۸۳ فرمود: (و [یاد کنید] زمانی که از بنی اسرائیل پیمان گرفتیم که جز خدا را نپرستید، و به پدر و مادر و خویشان و یتیمان و مستمندان نیکی کنید) در برخورد با یتیمان دو ملاحظه وجود دارد: رسول گرامی فرمودند: برای یتیم مانند پدر، مهربان باش. و باز فرمودند: در بهشت خانه‌ای است که به آن خانه شادمانی گفته می‌شود، تنها کسی وارد آن می‌شود که ایتام از مؤمنان را شاد کند. شاد کردن ایتام فقط با کمک مالی نیست، این یک بخش کار است. کمک به آنان جهت گذار از بحران‌های متفاوت در دوره‌های مختلف سنی برای رسیدن به ثبات شخصیت عزتمند، مفید و موثق در جامعه، از نیازهای مهم ایتام است. و إِطْعَامَ الطَّعَامِ انسان روزه دار طعم گرسنگی را چشیده است لذا بهتر می‌تواند رنج گرسنگی دیگران را درک کند. بنابراین در دستورات دینی می‌فرمایند تلاش کنید که آنان را با اطعام سیر نمایید. امام صادق (ع) فرمودند: از نشانه‌های ایمان، خوش‌خلقی و سیر کردن گرسنگان است. امام رضا (ع) فرمودند: سیر کردن گرسنگان، موجب بخشیده شدن گناهان است. و إِفْشَاءَ السَّلامِ سلام، دستوری اخلاقی است که سنت و سیره نبوی بوده و موجب پیوند قلوب افراد جامعه است. سلام دو پیامد دارد: ۱. آرزوی سلامت برای فرد مقابل دارد. ۲. حامل این پیام است که از طرف سلام کننده به او آزاری نخواهد رسید. پس بین آحاد جامعه پیوند قلبی ایجاد می‌کند و آن را زیاد می‌کند. امام صادق (ع) فرمودند: نخست سلام کنید بعد سخن آغاز کنید. و در حدیث دیگر فرمودند: بخیل کسی است که در سلام گفتن بخل ورزد. افشاء سلام چیست؟ رسول گرامی می‌فرمایند: آشکار کردن سلام آن است که به هر مسلمانی برخورد می‌کند در سلام کردن بخل نورزد. پس افشاء سلام، سلام کردن با صدای بلند نیست. سلام کردن به عموم کسانی است که با آنها مواجه می‌شویم. و صُحْبَهَ الْکِرَامِ انسان ذاتاً موجودی اجتماعی است و همواره در تعامل با مردم است. طبق روایات ائمه معصومین یکی از چیزهایی که در قیامت از انسان سؤال می‌شود، از هم‌نشینان اوست. رسول گرامی اسلام فرمودند: انسان بر دین دوست و همراه خود خواهد بود. رسول گرامی فرمودند: خوشبخت‌ترین مردم کسی است که با مردمان کریم و بزرگوار مراوده داشته باشد. بطَوْلِکَ یَا مَلْجَأَ الْآمِلِینَ این درخواست‌ها همگی فقط با عطاء و عنایت خداوند متعال که پناهگاه و مَلجأ آرزومندان است برآورده می‌شود. انتهای پیام,دین و اندیشه,۱ اردیبهشت ۱۴۰۰ / ۰۸:۱۰,"ماه رمضان ,دعای روز هفتم ماه رمضان,ماه بندگی,ماه میهمانی خدا,شب قدر",دو ملاحظه در برخورد با یتیمان
275,"در عین حال برخی بر این نظرند که این مذاکرات سخت‌تر از مذاکرات ۲۰۱۵ است، از این رو دستیابی به تفاهم در آینده نزدیک امکان‌پذیر نیست. به گزارش ایسنا، سه ماه بعد از روی کار آمدن جو بایدن در نهایت گام‌های جدی را برای بازگشت آمریکا به برجام شاهد هستیم. هرچند هیات سیاسی آمریکا هنوز مجوز ورود به نشست‌های رسمی را با توجه به خروج این کشور از برجام در می ۲۰۱۸ ندارد، اما حضور این هیات در محل و شهر مذاکرات در وین و نیز تعامل غیرمستقیم با دیگر هیات‌های مذاکره کننده حاکی از تلاش این کشور برای پیوستن دوباره به برجام است. آمریکا برای بازگشت به برجام هم باید هزینه‌های سیاسی و بین المللی این خروج را به دیگر طرف‌های برجام بپردازد، هم شرایط اجرای تعهدات برجامی‌اش را به قبل از خروجش از این توافق بازگرداند که این مرحله سخت کار است. اما در آن صورت است که ایران و دیگر کشورها مجوز بازگشت این کشور به برجام را صادر خواهند کرد. کشورهای باقی مانده در برجام از تمایل دولت بایدن برای بازگشت استقبال کرده و مذاکرات درباره چگونگی بازگشت و رفع تحریم‌های گسترده علیه ایران را طی دو هفته گذشته در وین از سر گرفتند. از آنجایی که در سه سال گذشته تحولات سیاسی، امنیتی و تحریمی گسترده‌ای از سوی آمریکا علیه ایران انجام گرفته است و متقابلا ایران در واکنش به عدم اجرای برجام و سیاست‌های خصمانه دولت وقت آمریکا از تعهدات برجامی‌اش عقب نشسته است، بازگشت به توافق ۲۰۱۵ آن هم با یک امضا یا اعلام بازگشت محقق نخواهد شد و باید ابتدا بسترهای لازم برای رفع تحریم‌ها فراهم شود تا ایران هم به اجرای تعهدات هسته‌ای‌اش بازگردد. همزمان باید موانع سیاسی، منطقه‌ای و بین‌المللی نیز از سر راه اجرای برجام برداشته شود. برخی از کارشناسان و تحلیلگران عرصه سیاست خارجی و مسایل بین‌الملل بر این نظرند که مذاکرات وین برای احیای برجام و بازگشت آمریکا به توافق از مذاکرات ۲۰۱۵ که به توافق هسته‌ای منجر شد ""سخت‌تر"" است! به واقع مذاکرات در این دور سخت‌تر از مذاکراتی است که به توافق هسته‌ای منجر شد؟ در این رابطه سوالات زیادی مطرح است. موافقان این دیدگاه که مذاکرات در این دور سخت‌تر از سال ۲۰۱۵ است، بیشتر به تحریم‌های گسترده‌ای که در زمان دونالد ترامپ علیه ایران اعمال شد، تکیه دارند. از این جهت که اگر قبلا باید در برابر هر اقدام هسته‌ای ایران به عنوان مثال ۱۰ اقدام از سوی آمریکا و اروپا انجام می‌گرفت، الان باید فقط ۱۰۰ اقدام از سوی آمریکا صورت گیرد. با این حال، آنچه در رفع تحریم‌های آمریکا با هر تعداد و حجمی مهم است، اراده سیاسی دولت آمریکا برای برداشتن تحریم ها طبق برجام است. اگر این اراده واقعی باشد و صرفا در مواضع و سخنرانی‌ها به رخ کشیده نشود، برداشته شدن تحریم‌ها در یک برهه زمانی مشخص ولو طولانی امری کاملا میسر است. نقشه راه به لحاظ چارچوب‌ها و دسته‌بندی‌های فنی - هسته‌ای و حقوقی روشن است. برای رفع تحریم‌ها دیگر نیاز به تفاهم و توافق بر سر مسیر و نقشه راه جدید نیست بلکه صرفا با مباحث تکنیکی رو به رو هستیم که در سطحی وسیع تر از ۲۰۱۵ موردنظر است. شاید از این منظر مذاکرات کمی زمان‌بر و سنگین باشد اما در کلیت قابل مقایسه با مذاکراتی که برای اولین بار در سطح بین المللی شکل گرفت و آمریکا و ایران نیز برای اولین بار پشت میز مذاکره نشستند نیست. یکی از بحث های مهم ایران و آمریکا در این دور از مذاکرات در وین بر سر چگونگی رفع تحریم‌هاست که به نظر مناقشه برانگیزترین مساله باشد. ایران اعلام کرده است که رفع تحریم ها باید یک جا انجام شود و سپس راستی آزمایی شود در عین حال طرف های مقابل برای اجرای این خواسته ادعاهایی دارند که طبیعی است در روزها و هفته های آتی شاهد کشمکش طرف‌ها بر سر این موضوع باشیم. در عین حال اگر قرار باشد برجام در همان قالب موجود اجرا شود،‌ رفع تحریم ها مرحله ای و گام به گام و تمدید تعلیق تحریم‌ها در دوره‌های زمانی سه ماهه و شش ماهه است. باید دید در نهایت طرف‌ها به چه حد وسطی از خواسته‌هایشان می رسند. هم چنین در این دور از مذاکرات چندان از بحث های فنی - هسته ای پیچیده خبری نیست و تعهدات هسته ای ایران می تواند در همان چارچوب موجود در برجام مجدد اجرا شود منوط به اینکه طرف های دیگر نیز اقدامات و تعهدات خود را به طور دقیق و کامل انجام دهند. تحولات سیاسی و امنیتی رخ داده میان ایران و آمریکا در سطح منطقه از دیگر موضوعاتی است که برخی معتقدند تحت تاثیر این مسایل مذاکرات وین ۲۰۲۱ سخت‌تر از گذشته است.  اگر قرار باشد فقط به خاطر ترور سردار شهید قاسم سلیمانی اقدامی از سوی ایران انجام گیرد، آن اقدام ""مذاکره نکردن"" مستقیم یا غیرمستقیم با آمریکا چه در بحث برجام و چه مسایل دیگر یا اقدام نظامی متقابل است که می تواند دامنه یک جنگ و درگیری را در منطقه گسترده سازد. این در حالی است که به عقیده بسیاری هنوز انتقام سخت ایران در واکنش به ترور فرمانده سپاه قدس پاسداران اسلامی از آمریکایی‌ها گرفته نشده است. اما همان‌طور که در مذاکرات ۲۰۱۳ و ۲۰۱۵ مسایل سیاسی دوجانبه، منطقه‌ای و غیره در مباحث هسته‌ای وارد نشد در این مرحله از مذاکرات هم به همان شیوه و روش کار دنبال شده است. این رویکرد باعث می‌شود که هر یک از اقدامات و تحریکات آمریکا در خلیج فارس و منطقه پاسخی جدای از آنچه در بحث هسته‌ای در جریان است، دریافت کند.  گفته می شود که بی اعتمادی بسیار شرایط مذاکرات در وین را سخت کرده است اما سوال این جاست که مگر طرف‌ها بر مبنای اعتماد به یکدیگر با هم مذاکره می کنند؟ منافع ملی هر یک از کشورها تعیین کننده رویکردشان در مذاکرات است. اگر بی‌اعتمادی آن‌قدر زیاد است که چشم‌انداز یک تفاهم بر سر اجرای مجدد برجام را مبهم می‌سازد اساسا چرا وقت و انرژی کشور را برای مذاکره ای بی نتیجه و محکوم به شکست باید گذاشت؟ مذاکرات هسته ای همواره در دو دهه اخیر بر مبنای بی اعتمادی انجام شده است. در هر مذاکرات سیاسی ـ بین المللی، ابعاد و رویکرد سیاسی طرف ها، موتور محرک مذاکرات هستند که البته قبل از شروع کار، در حین مذاکرات و نیز در پایان کار همواره باید به طور قوی وجود داشته و مورد راستی آزمایی قرار گیرد، در غیر این صورت هیچ جلوه‌ای از تفاهم و توافق بروز و ظهور پیدا نمی کند. آنچه مذاکرات هسته‌ای را در ژنو و وین به حرکت درآورد، تفاهم و اراده سیاسی طرف‌ها بود که قبل از شروع مذاکرات مورد تایید رهبران دو کشور قرار گرفت. و این اراده امروز برای احیای برجام وجود دارد. در روند مذاکرات ۲۰۱۳ تا ۲۰۱۵ آنچه بیش از پیش کار را سخت و پیچیده می‌ساخت، متوازن ساختن تعهدات و اقدامات هر یک از طرف‌ها در ابعاد فنی، هسته‌ای، اقتصادی و سیاسی بود. اما امروز به لطف کار فنی و حقوقی که قبلا در برجام انجام شده است، تمامی این پیچیدگی‌ها در روند بازگشت به اجرای تعهدات، روشن است. به علاوه ایرادات و اشکالاتی که در روند اجرای برجام از سوی هر یک از طرف ها به وجود آمد می تواند در اجرای دوباره آن رفع شود. تا قبل از مذاکرات ۲۰۱۳ مسیر مذاکرات سنگلاخ و با موانع بسیار بزرگ رو به رو بود اما با شروع مذاکرات در آن سال، آرام آرام جاده‌ای  شکل گرفت و کم کم موانع از سر راه برداشته شد و مسیر برای رسیدن به مقصد تا حد زیادی هموار گشت، هر چند که هنوز  دست‌اندازهای زیادی در آن وجود داشت. اما از ۲۰۱۸ هر روز بر دست‌اندازها و موانع افزوده شد. در روند احیای برجام و بازگشت آمریکا به توافق قرار نیست جاده ای جدید یا بزرگ تر ایجاد شود بلکه قرار است همان جاده مسدود شده با موانع متعدد و بزرگ هموار شود. در مذاکرات وین با هدف بازگشت همه طرف‌ها به برجام، دیگر از بازی پلیس بد فرانسه یا کشورهای دیگر خبری نیست. در ۲۰۱۵ کشورهای عضو گروه ۱+۵ تلاش داشتند که از قافله منافع تجاری و اقتصادی و بهره مندی از بازار ایران در مقابل آمریکا عقب نمانند و این تلاش بارها مذاکرات را از مسیر منحرف ساخت و در نهایت تکالیف و وظایف هر یک از طرف ها با تفاهم طرفین مشخص شد. اکنون نیز همه طرف ها در همان خطوط ترسیم شده از قبل حرکت خواهند کرد و دیگر خبری از دعواهای سیاسی بر سر سود اقتصادی و مالی اجرای برجام به آن شکل نیست. کشورهای اروپایی اگر هم دنبال سهمی برای خود در جبران خروج آمریکا از برجام و صدمات وارد آمده به یک توافق بین المللی هستند، باید آن را از آمریکا طلب کنند که در این مدت با خروجش از برجام خسارت‌های سیاسی بین‌المللی، امنیتی و اقتصادی فراوانی را به این کشورها، قوانین بین المللی و به طور کلی حیثیت و اعتبار بین المللی این کشورها تحمیل کرد. هر چند که ایران نیز باید مراقب باشد در این روند مورد بازی و دست مایه اروپایی‌ها قرار نگیرد. مذاکرات وین هم چنین از این جهت قابل مقایسه در سختی کار با مذاکرات ۲۰۱۵ نیست که امروز تفاهم و توافق بر سر احیای برجام از سوی افکار عمومی امری امکان پذیر و قابل باور است در حالی که در ۲۰۱۳ و ۲۰۱۵ این انتظار در میان افکار عمومی جهانی و ایران نبود یا کم بود و همین مساله روند دستیابی به توافق را دشوار و بعضا ناامیدکننده می ساخت. تصمیم آمریکا برای ورود مستقیم به مذاکرات و از سویی صدور فرمان مذاکره با آمریکا در چارچوب برجام از تهران سختی، پیچیدگی و حساسیت کار در مذاکرات ژنو و وین را بالا برد، در حالی که در مذاکرات وین برای احیای برجام این حساسیت دیگر وجود ندارد و احتمال پیوستن آمریکا به طور مستقیم و رسمی به برجام در روزها و هفته‌های آتی نزد افکار عمومی بسیار زیاد و محتمل است. در مذاکرات هسته‌ای که به توافق بر سر برنامه جامع اقدام مشترک منجر شد، همه طرف‌ها در نهایت از خواسته‌های حداکثری خود عدول کردند و بر سر یک چارچوب و برنامه جامع تفاهم کردند. از این رو اینکه در مذاکرات وین ۲۰۲۱ هم طرف‌ها از خواسته‌های حداکثری خود به طور همزمان با حفظ منافع عدول کنند نیز قابل پیش‌بینی و امری تجربه شده در گذشته است. یکی از بزرگترین تهدیدها علیه ایران در مذاکرات ۲۰۱۵، قطعنامه‌های شورای امنیت بود که آمریکا همزمان با حمایت جامعه جهانی و هم پیمانانش از آن استفاده می کرد، اما در مذاکرات مربوط به احیای برجام دیگر هیچ یکی از ابزارهای فشار در اختیار آمریکا نیست و برعکس آمریکا تلاش دارد تا به نوعی با بازگشت به برجام و احیای مکانیسم ماشه یک بار دیگر بالقوه این تهدیدات را در اختیار بگیرد. امری که با حساسیت از سوی ایرانی‌ها تحت تاثیر سوءاستفاده رییس جمهور وقت آمریکا از این مکانسیم دنبال می شود. نکته دیگر که مذاکرات وین را تسهیل می کند، آگاهی و شناختی است که هیات‌های مذاکره کننده و دستگاه‌های سیاست خارجی بعد از دو سال و اندی مذاکرات فشرده در ژنو و وین نسبت به رویکردها و سیاست های یکدیگر پیدا کرده‌اند که بسته به نوع نگاه دولت ها یا کشورها می تواند هم خوب باشد هم بد. در مذاکرات هسته‌ای تا کنون دیپلمات‌های مختلفی آمدند و رفتند، اما آنچه در جای خود باقی مانده و هدایت شده، مواضع کشورها بوده است. از این رو اگر مذاکرات احیای برجام در دولت حسن روحانی محقق نشود و مذاکرات به دولت بعدی با هر نگاه سیاسی منتقل شود، تفاوتی در اصل رویکرد ایران به برجام و اجرای آن ندارد. دولت بعدی اصلاح طلب‌تر یا اصولگراتر، مجری سیاست‌های کلی نظام خواهد بود. در عین حال، آنچه تهدیدی برای مذاکرات احیای برجام محسوب می شود، بیماری کرونا در سطح جهانی و ملی از یک سو و محدودیت زمانی برای هر دو کشور ایران و آمریکا از طرف دیگر است. کرونا تعاملات، رایزنی‌ها و دسترسی‌ها را سخت و بسیار محدود کرده است؛ چه بسا ابتلای یک عضو یا اعضای هیات‌های دیپلماتیک به طور کلی روند مذاکرات را با تاخیر مواجه کند. در عین حال تمامی توجهات کشورها صرف مقابله با کرونا و مدیریت این بحران است. هم چنین ایران در آستانه انتخابات ریاست جمهوری است و دولت بایدن نیز سعی دارد هر چه زودتر با روشن ساختن مساله برجام به سراغ مسایل مهم سیاست خارجی‌اش به ویژه چین برود. در هر حال تغییر دولت در ایران همان‌طور که در آمریکا وقفه‌ای چندماهه ایجاد کرد، در ایران هم این وقفه را ایجاد می کند که این مساله مذاکرات برجامی را تحت الشعاع قرار می دهد. یکی از مهم ترین آسیب ها به روند مذاکرات، رقابت های سیاسی انتخاباتی است که توان به انحراف کشاندن آن را دارد. به گزارش ایسنا، مذاکرات احیای برجام در وین در حالی دنبال می شود که برخلاف مذاکرات ۲۰۱۳ و ۲۰۱۵ ضمن وجود اراده سیاسی از سوی دو طرف ایران و آمریکا برای بازگشت به برجام، پایان قابل پیش‌بینی، نقشه راه، دیپلمات‌های بلد راه، ابزار فنی و حقوقی از قبل طراحی شده در اختیار دارد. همان قدر که دولت قبلی در آمریکا در از بین بردن برجام و ایجاد موانع بسیار سیاسی و قانونی تلاش کرد، دولت فعلی در این کشور باید نسبت به برداشتن موانع ایجاد شده، تلاش کند. انتهای پیام",انرژی هسته‎‌ای,۱ اردیبهشت ۱۴۰۰ / ۰۸:۱۱,"برجام,احیای برجام,بازگشت آمریکا به برجام,لغو تحریم‌ها علیه ایران,مذاكرات وين,برگزیده‌ها","""احیای برجام""؛ سهل، کمی ممتنع"
276,سرهنگ رضا قندی اظهارکرد: دراجرای مصوبات ستاد ملی مقابله با کرونا، مأموران نظارت براماکن عمومی پلیس امنیت عمومی شهرستان طرح برخورد با تهدید کنندگان سلامت جامعه را با همکاری عوامل شبکه بهداشت و اداره صمت به مرحله اجرا گذاشتند. وی با اشاره به اینکه در اجرای این طرح از ۸۹ واحد صنفی بازدید به عمل آمد، افزود: در این رابطه به چهار واحد صنفی اخطار، ۴۲ واحد صنفی تذکر و تعداد ۱۰ واحد صنفی نیز پلمب شدند. به گزارش ایسنا، به نقل از روابط عمومی نیروی انتظامی خراسان شمالی، فرمانده انتظامی جاجرم  با تاکید برتداوم تعطیلی واحدهای صنفی ومشاغل پرخطرتا پایان زمان اعمال محدودیت های کرونایی از سوی ستاد ملی مقابله با کرونا، تصریح کرد: با تهدیدکنندگان سلامت جامعه و ناقضان محدودیت های کرونایی در شهرستان برخورد قانونی بعمل خواهد آمد و انتظار ما از شهروندان این است که در صورت مشاهده اینگونه موارد بلافاصله مراتب را از طریق پل ارتباطی ۱۱۰ به پلیس اطلاع دهند. انتهای پیام,خراسان شمالی,۱ اردیبهشت ۱۴۰۰ / ۰۸:۱۰,"استانی-شهرستانها,جاجرم,پلمپ واحد صنفی",پلمب ۱۰ واحد صنفی در جاجرم
277,ایرج شهین‌باهر در جمع خبرنگاران اظهار کرد: مذاکراتی برای خرید ۱۰ دستگاه اتوبوس شارژی که تقریبا هر کدام ۱۰ میلیارد تومان هزینه دارد، انجام گرفته است که از نظر مباحث زیست محیطی و کاهش آلودگی هوا نقش مؤثری دارد. وی افزود: توسعه حمل و نقل عمومی و پاک، موضوعات بسیاری را در شهر می تواند حل کند که مهمترین آن کاهش حضور ماشین‌های تک سرنشین در سطح شهر است. شهردار تبریز تصریح کرد: با گسترش خدمات ناوگان حمل و نقل عمومی در سطح شهر، هزینه های ما کاهش یافته و با افزایش آسایش و رفاه شهروندان، کاهش جرائم و معضلاتی که از حضور خودروهای شخصی در خیابان های شهر ناشی می شود را شاهد خواهیم بود. وی تأکید کرد: تلاش مجموعه شهرداری تبریز ایجاد بستر حمل و نقل سالم و پاک در شهر است. انتهای پیام,آذربایجان شرقی,۱ اردیبهشت ۱۴۰۰ / ۰۸:۱۶,"استانی-اجتماعی,شهرداری تبریز,اتوبوس",۱۰ دستگاه اتوبوس شارژی به ناوگان حمل و نقل عمومی تبریز اضافه می‌شود
278,به گزارش ایسنا،‌ اسحاق جهانگیری در ادامه بازدید و افتتاح طرح های مدیریت شهری با حضور در مجتمع پردازش و دفع آبعلی در جریان روند کاری کارخانه بازیافت و استحصال شن و ماسه از پسماندهای عمرانی و ساختمانی شهر تهران قرار گرفت. این مجتمع در سال ۹۹، ۱۴ هزار تن در روز شن و ماسه از پسماندهای ساختمانی و عمرانی پایتخت را بازیافت کرده است. دانه بندی شن و ماسه، انواع بلوک، کول و محصولات بتنی از جمله تولیدات این شرکت دانش بنیان است. انتهای پیام,دولت,۱ اردیبهشت ۱۴۰۰ / ۰۸:۱۶,"اسحاق جهانگیری,معاون اول رييس جمهور,مجتمع پردازش و دفع آبعلی",بهره برداری از کارخانه بازیافت پسماندهای ساختمانی و عمرانی مجتمع پردازش و دفع آبعلی
279,به گزارش ایسنا، مرکز آمار انگلیس اعلام کرد که نرخ بیکاری این کشور در ١٢ ماه منتهی به فوریه با ۰.۱ درصد کاهش نسبت به مدت مشابه ماه قبل به ۴.۹ درصد رسید که ۰.۱ درصد کمتر از انتظار کارشناسان قبلی و کمترین بیکاری ثبت شده در این کشور طی سه ماه تاکنون بوده است. شمار بیکاران این کشور طی این مدت با ۵۰ هزار نفر کاهش به یک میلیون و ۶۷۰ هزار نفر رسید.  به گفته کارشناسان، اصلی ترین عامل موثر بر نرخ بیکاری انگلیس طی این مدت مربوط به تعدیل نیرو برخی شرکت ها در نتیجه شیوع کرونا بوده است. طی این مدت شمار شاغلان انگلیسی ۷۳ هزار نفر کمتر شده و به ۳۲ میلیون و ۴۳۰ هزار نفر رسیده است.  نرخ اشتغال نیز که نسبت جمعیت شاغل به کل جمعیت سنی مناسب برای کار کردن را اندازه می گیرد به ۶۹.۸ درصد کاهش پیدا کرده است. متوسط نرخ بیکاری انگلیس در بازه زمانی ۱۹۷۱ تا ۲۰۲۰ معادل ۶.۹۷ درصد بوده که بالاترین رقم ثبت شده مربوط به فوریه ۱۹۸۴ با ۱۲ درصد و کمترین تورم ثبت شده نیز مربوط به نوامبر ۱۹۷۳ با ۳.۴ درصد بوده است. تونی ویلسون- مدیر مرکز مطالعات اشتغال انگلیس- در همین رابطه گفت: با نگاه بلندمدت، لازم است دولت حمایت های بیشتری از بازار کار به عمل آورد در غیر این صورت با ریسک ایجاد بحران های بعدی مواجه خواهیم شد. اقتصاد سال قبل ۱۰ درصد کوچک شد و این یعنی خسارت وارد به آن فراتر از چیزی بوده است که به دولت امکان دهد احیای آن را بدون دخالت نظاره گر باشد و کمکی نکند. با این حال نرخ بیکاری انگلیس در مقایسه با بسیاری از کشورهای اروپایی در وضعت بهتری قرار دارد به گونه ای این کشور پس از ژاپن، پایین ترین نرخ بیکاری را در بین هفت کشور صنعتی دارد. انتهای پیام,عمران و اشتغال,۱ اردیبهشت ۱۴۰۰ / ۰۲:۲۰,انگليس,روند صعودی نرخ بیکاری انگلیس متوقف شد
280,دکتر سعیده آذری در گفت‌وگو با ایسنا با بیان این‌که راهکارهایی که برای قطع زنجیره کرونا ویروس وجود دارد، محدود و مشخص است، اظهار کرد: مهمترین نکته این است که مردم آگاه شوند و همکاری کنند، تجمع افراد خارج از خانواده زیر یک سقف و بدون ماسک، مهمترین عامل خطر است که متاسفانه جدی گرفته نمی‌شود؛ مهمانی‌ها و رستوران‌ها می‌توانند عامل ایجاد ابتلاهای دسته جمعی شوند. وی ادامه داد: اعمال محدودیت‌های جدی توسط دولت برای امور غیرضروری و مشاغل پر خطر از جمله رستوران‌ها، آرایشگاه‌ها، باشگاه‌های ورزشی و......از اهمیت بالایی برخوردار است. وی با بیان این‌که از اقدامات ضروری و بسیار مهم دیگر افزایش سرعت واکسیناسیون است، گفت: در حال حاضر واکسن تنها سلاح در دست بوده و در صورتی‌که این روند بیش از حد طولانی شود، ممکن است ویروس طی جهش‌های پی در پی، علیه واکسن‌های موجود مقاوم شود. آذری خاطرنشان کرد: کنترل این ویروس از عهده فرد یا گروهی خاص خارج بوده و نیازمند همکاری گسترده جهانی بین دولت‌ها و ملت‌هاست؛ مصداق بارز بنی آدم اعضای یک پیکرند. انتهای پیام,آذربایجان شرقی,۱ اردیبهشت ۱۴۰۰ / ۰۲:۲۱,"استانی-علمی و آموزشی,کروناویروس,پیک چهارم شیوع کرونا",کرونا، در صورت ادامه شرایط با همین منوال مدت زیادی با ما خواهد بود
281,به گزارش ایسنا، راسل هاردی، مدیرعامل شرکت ویتول در مصاحبه با بلومبرگ اظهار کرد: تقاضا برای نفت تا پایان سال ۲۰۲۲ به میزان هفت تا هشت میلیون بشکه در روز نسبت به سطح فعلی افزایش پیدا خواهد کرد و تولید کنندگان برای تامین تقاضای بالاتر به تکاپو خواهند افتاد. هاردی گفت: ما برای سپری کردن سال ۲۰۲۲ به همه توانمان نیاز خواهیم داشت. ویتول بر این باور است که قیمت ۷۰ تا ۷۵ دلار هر بشکه نفت نتیجه کاملا معقولی برای سه ماهه سوم خواهد بود. این پیش‌بینی خوش بینانه ای از احیای قوی مصرف جهانی نفت پس از شیوع پاندمی است که باعث ریزش تقاضا برای سوخت جت، دیزل و بنزین شد. ویتول سال گذشته در تجارت بیش از هفت میلیون بشکه نفت و فرآورده های نفتی سهم داشت که به این شرکت بصیرت دقیقی از نوسانات عرضه و تقاضای جهانی نفت می بخشد. مدیرعامل ویتول گفت: تقاضای جهانی برای نفت حدود ۳.۵ میلیون بشکه در روز پایین سطح پیش از شیوع پاندمی مانده است اما با ادامه عرضه واکسنهای کووید ۱۹، رفع قرنطینه ها و از سر گرفته شدن سفر برای تفریح و تجارت، میزان مصرف نیز تا پایان سال بهبود پیدا خواهد کرد. این شکاف با بازگشایی اقتصادها به آهستگی بسته می‌شود و رشد اقتصادهای شرقی، تقاضا را بالاتر می برد. با این حال وی هشدار داد افزایش اخیر آمار ابتلا در هند و سایر کانون‌های شیوع کرونا، ممکن است روند احیای اقتصادی را متاثر کند. هاردی پیش بینی کرد تقاضا برای سوخت جت احیای کندتری نسبت به سایر فرآورده‌های نفتی داشته باشد. تقاضا تا پایان سال همچنان حدود ۱.۵ میلیون بشکه در روز پایین سطح پیش از پاندمی خواهد بود. اما کاهش مصرف سوخت هواپیمایی با افزایش ۱.۵ میلیون بشکه در روز سایر فرآورده های نفتی مانند پتروشیمی که در تولید پلاستیک استفاده می‌شود، جبران خواهد شد. بازرگانان و تولیدکنندگان نفت یک سال پیش که اعمال قرنطینه از سوی دولت‌های جهان، باعث فلج شدن تقاضا شد، به پر کردن مخازن نفت در خشکی و دریا پرداختند. قیمت نفت آمریکا در نتیجه عرضه فزاینده که جایی برای نگهداری آن وجود نداشت به پایین صفر سقوط کرد. هفته جاری بهای معاملات وست تگزاس اینترمدیت حدود ۶۴ دلار در هر بشکه بود. بازرگانان انرژی سال گذشته پس از این که به ذخیره نفت ارزان در مخازن یا کشتیهایی که مالک آن بودند یا اجاره کرده بودند پرداختند و آنها را در معاملات آتی به قیمت‌های بالاتر فروختند، سود عظیمی کسب کردند. به گفته منابع آگاه، گروه ویتول در سال ۲۰۲۰ حدود سه میلیارد دلار سود کرد که بهترین نتایج مالی در تاریخ این شرکت بود اما این شرکت سهامی خاص درآمدهای سالانه خود را فاش نمی کند. مدیرعامل ویتول گفت: بیش از نیم میلیارد بشکه نفت مازاد که در واکنش به فروپاشی بازار در سال ۲۰۲۰ شکل گرفته بود، حذف شده است. کاهش مازاد ذخایر تا پایان سه ماهه سوم امسال حتی با وجود برنامه ریزی افزایش تولید از سوی اوپک، تا حدود زیادی کامل خواهد شد. حدود دو میلیون بشکه نفت در روز در حال حاضر از ذخایر برداشت شده و این روند در ماههای ژوئن، ژوییه و اوت ادامه خواهد داشت. پس از فروپاشی تقاضا در سال گذشته، تقاضا برای نفت با بهبود اقتصاد های آسیایی، اخبار مثبت از واکسن کرونا و رفع قرنطینه ها در بعضی از کشورها بهبود قابل ملاحظه‌ای پیدا کرده است و بهای نفت برنت از ابتدای امسال تاکنون حدود ۳۰ درصد رشد داشته که تحت تاثیر انتظارات سرمایه‌گذاران برای بهبود مصرف و کاهش سطح ذخایر با بازگشایی اقتصادها بوده است. هاردی گفت: اوپک و متحدانش حتی با وجود عرضه ۱.۵ میلیون بشکه در روز نفت تحریمی ایران باید تولیدشان را برای تامین تقاضای فزاینده افزایش دهند. بر اساس گزارش بلومبرگ، اوپک پلاس تصمیم گرفته است از هشت میلیون بشکه در روز محدودیت عرضه فعلی بیش از دو میلیون بشکه در روز را احیا کند. این افزایش تولید به صورت تدریجی در مدت سه ماه تا پایان ژوییه انجام خواهد گرفت. این گروه سرگرم مذاکره برای لغو نشست وزیران در هفته آینده است که نشان می دهد به برنامه خود برای احیای تدریجی تولید پایبند مانده است. انتهای پیام,انرژی,۱ اردیبهشت ۱۴۰۰ / ۰۲:۲۲,"قيمت نفت,شرکت ویتول,تقاضا برای نفت,کرونا در جهان",پیش‌بینی نفت ۷۵ دلاری در بزرگترین بازرگان نفت جهان
282,دکتر عبدالکریم فیروززاده در گفت‌وگو با ایسنا، با اشاره به وضعیت شیوع ویروس کرونا در دزفول، اظهار کرد: وضعیت شهر خوب نیست؛ با وجود اینکه با حداکثر توان در حال ارائه خدمت هستیم اما توان، محدود است. وی افزود: با پیک سنگینی مواجه هستیم. پیک‌های قبلی در دو سه ماه جمع می‌شد اما سه ماه از این پیک می‌گذرد و هنوز حتی به قله پیک نرسیده‌ایم. معاون درمان دانشگاه علوم پزشکی دزفول تصریح کرد: آمار بیماران دزفول روز به روز در حال افزایش است و از توان پاسخگویی ما فراتر رفته است؛ تخت خالی برای بیماران نداریم و بلافاصله به جای هر بیماری که ترخیص می‌شود، بیمار دیگری بستری می‌شود و به زحمت شرایط را مدیریت می‌کنیم. فیروززاده بیان کرد: نمودارها و آمارها نشانگر شیب تند موارد ابتلا است و این روند در روزهای آینده نیز ادامه خواهد داشت اما با این شرایط نیز هنوز عده‌ای در سطح شهر پروتکل‌های بهداشتی را رعایت نمی‌کنند. وی گفت: از سال گذشته تاکنون یک هزار و ۲۰۰ لیتر ظرفیت تولید اکسیژن بیمارستان گنجویان را افزایش داده‌ایم و فکر می‌کردیم در این پیک، مشکلی از لحاظ اکسیژن نداشته باشیم اما تعداد زیاد بیماران و شدت بیماری موجب شده که در تامین اکسیژن با مشکل مواجه شویم و به سختی در حال تامین اکسیژن مورد نیاز بیماران هستیم. انتهای پیام,خوزستان,۱ اردیبهشت ۱۴۰۰ / ۰۲:۲۴,"استانی-اجتماعی,اخبار اجتماعی - خوزستان,کروناویروس,همه_باهم_علیه_کرونا,خیز چهارم کرونا,دزفول",آمار بیماران دزفول روز به روز بیشتر می‌شود / کمبود اکسیژن در بیمارستان بزرگ دزفول
283,به گزارش ایسنا، فرشاد فرجی که به دلیل مثبت شدن تست کرونایش نتوانست همراه هم‌تیمی‌هایش عازم هند شود، حالا با منفی شدن دومین تستش عازم هند خواهد شد. طبق برنامه قرار است فرشاد فرجی عصر امروز (چهارشنبه) به هند سفر کند. انتهای پیام,فوتبال، فوتسال,۱ اردیبهشت ۱۴۰۰ / ۰۲:۲۴,تيم فوتبال پرسپوليس,تست دوم فرجی منفی شد/ مدافع پرسپولیس امروز به هند می‌رود
284,"به گزارش ایسنا، عراق سال گذشته قرارداد با گروهی که در راس آنها شرکت نفت ترکیه قرار داشت را برای توسعه این میدان لغو کرد و از شرکت‌های انرژی بین المللی دعوت کرد برای قرارداد توسعه این میدان گازی رقابت کنند. وزارت نفت عراق در بیانیه ای اعلام کرد سینوپک روز سه شنبه در مناقصه ای که در مقر وزارت نفت در بغداد برگزار شد، برنده این قرارداد شد. شرکت دولتی ""میدلند اویل"" عراق با سینوپک در توسعه میدان منصوریه همکاری خواهد کرد. تحت این قرارداد ۲۵ ساله سینوپک ۴۹ درصد سهم و شرکت میدلند اویل ۵۱ درصد سهم خواهد داشت. سینوپک به جمع‌آوری و فرآوری گاز طبیعی از این میدان و افزایش تولید به ۳۰۰ میلیون فوت مکعب گاز در روز که به عنوان سطح تولید هدف گذاری شده است کمک خواهد کرد. با این حال هیچ بازه زمانی ارائه نشده است. عراق به منظور توسعه میادین گازی خود و ساخت تاسیسات گازی در جنوب این کشور و استان انبار، سرگرم برنامه‌ریزی برای امضای قراردادهایی با شرکتهای انرژی خارجی است. بر اساس گزارش رویترز، گاز جمع‌آوری شده از این میدان برای تامین خوراک ایستگاههای نیرو در بغداد و استان دیاله در نزدیکی مرز ایران مورد استفاده قرار خواهد گرفت. انتهای پیام",انرژی,۱ اردیبهشت ۱۴۰۰ / ۰۲:۲۵,"سینوپک,میدان گازی منصوریه,تولید گاز عراق",سینوپک برنده قرارداد توسعه میدان گازی منصوریه شد
285,به گزارش ایسنا، در پی گسترش شیوع ویروس کرونا در جهان به ویژه ویروس جهش یافته انگلیسی، دستورالعمل‌ها و پروتکل‌های بهداشتی ویژه‌ای از سوی ستاد ملی مقابله با کرونا در نظر گرفته شده است که همه کشورهای خارجی در سه دسته‌بندی خاص تعریف شدند و مسافران برای ورود به ایران از هر کدام از آن‌های باید شرایط خاصی داشته باشند و پروتکل‌هایی برایشان در نظر گرفته شده است. البته با توجه به میزان و وضعیت شیوع کرونا در کشورهای مختلف، فهرست به روزرسانی شده و با تغییراتی (ممنوعیت یا محدودیت) برای ورود مسافران از این مقاصد به کشور مواجه می‌شود که در آخرین این تغییرات  انگلستان از فهرست کشورهای ممنوعه خارج شده و فرانسه جای آن را گرفت. بر اساس آخرین دستورالعمل ابلاغ شده برای مراقبت‌های بهداشتی در مبادی مرزی هوایی، دریایی و جاده‌ای کشورهای فرانسه، بوتسوانی، برزیل، جمهوری چک، عراق، استوانی، ایرلند، لسوتو، مالاوی، موزامبیک، اسلواکی، آفریقای جنوبی و زامبیا در ردیف کشورهای با شرایط ویژه (دارای واریانت انگلیسی) قرار گرفته‌اند و مسافرانی که دو هفته قبل از موعد سفر در این کشورها مستقر بوده‌اند با ممنوعیت پذیرش به صورت مستقیم و غیر مستقیم به ایران مواجه شده‌اند. البته این ممنوعیت شامل دیپلمات‌ها و نمایندگان سازمان‌های بین‌المللی نمی‌شود. در دسته بندی دیگر نام کشورهای آلبانی، آندورا، بحرین، بولیوی، بوسنی و هرزگوین، کلمبیا، مصر، استونی، اکوادور، مجارستان، اردن، کوزوو، لتونی، لبنان، مالت، مولداوی، مونتگرو، مقدونیه شمالی، فلسطین، سنت‌لوسیا، صربستان، سیشل، اسلونی، سوئد، سوریه، تانزانیا، امارات متحده عربی نیز در فهرست کشورهای پرخطر با بروز بالای بیماری قرار دارند که برای ورودشان به ایران شرایط و پروتکل‌های خاصی در نظر گرفته شده است. بر اساس شرایط اعلام شده از سوی ستاد ملی مقابله با کرونا مسافران این کشورها برای ورود به ایران باید تست PCR منفی با اعتبار ۹۶ ساعته در مبداء را ارائه دهند و مسافران بالای هشت سال نیز پس از ورود به کشور باید دوباره تست بدهند که البته هزینه این تست از آن‌ها دریافت شده و در صورت لزوم و اعلام از سوی ستاد ملی مقابله با کرونا برای قرنطینه، هزینه آن را نیز مسافر باید پرداخت کند. مسافران بالای هشت سال از  سایر کشورها نیز که در این دو فهرست جای نگرفته‌اند در دسته‌بندی سوم قرار دارند و می‌توانند با ارائه تست PCR منفی با اعتبار ۹۶ ساعته در مبداء و انجام مراقبت‌های سندرومیک در مبادی هوایی، جاده‌ای و دریایی به کشور وارد شوند. همچنین در صورت مشاهده علائم از آن‌ها تست مجدد گرفته خواهد شد. البته نکته دیگری که در این دستورالعمل مورد تاکید قرار گرفته است اینکه مسافران برای ورود به ایران از طریق مرزهای زمینی ملزم به ارائه تست PCR هستند و غربالگری‌های عمومی مورد نیاز نیز برای آن‌ها انجام خواهد شد. انتهای پیام,عمران و اشتغال,۱ اردیبهشت ۱۴۰۰ / ۰۲:۲۷,"کروناویروس,مرزهای هوایی,مرزهای زمینی,مرزهای دریایی,پروتکل‌های بهداشتی,محدودیت‌های کرونایی",آخرین دستورالعمل برای ورود مسافران به ایران ابلاغ شد+فهرست کشورها
286,به گزارش ایسنا، لایحه معروف به نوپک از سوی استیو چابوت، نماینده جمهوریخواه معرفی و در کمیته قضایی کنگره آمریکا تصویب شد. این لایحه به وزارت دادگستری آمریکا اجازه می‌دهد شکایتهای ضد انحصار طلبی علیه کشورهای تولید کننده نفت در اوپک را پیگیری کند. لوایح مشابه در کنگره در ۲۰ سال گذشته برای تحت فشار قرار دادن اوپک در زمانی که قیمتها روبه افزایش بوده اند، معرفی شده اند بدون این که موفقیتی داشته باشند. چابوت پیش از رای گیری به این کمیته گفت: زمان آن رسیده که ما اقدامات بیشتری را برای مبارزه علیه کنترل تولید که قیمت نفت و بنزین را در آمریکا بالا نگه داشته است، انجام دهیم. قیمت نفت برنت از ابتدای سال ۲۰۲۱ تاکنون حدود ۳۳ درصد رشد کرده و روز سه‌شنبه به بالاترین حد در یک ماه گذشته رسید و بالای ۶۸ دلار در هر بشکه معامله شد. اما این قیمت بسیار پایینتر از قیمت بالای ۱۰۰ دلار در سال ۲۰۰۸ است که باعث شده بود لایحه مشابهی در کنگره تصویب شود. قیمت نفت با وجود تصمیم اخیر اوپک پلاس برای افزایش تدریجی تولید از ماه مه تا ژوئیه در واکنش به احیای اقتصادهای جهان از پاندمی کرونا بالاتر رفته است. افزایش تولید اوپک پلاس پس از تماس جنیفر گرانهولم، وزیر انرژی آمریکا با عربستان سعودی و درخواست از این کشور برای معقول نگه داشتن هزینه انرژی برای مصرف‌کنندگان، تصویب شد. گروه اوپک پلاس از ماه مه سال گذشته در واکنش به ریزش قیمت نفت و فروپاشی تقاضا، محدودیت عرضه کم سابقه ای را به اجرا گذاشت. لایحه مشابهی برای تحت فشار قرار دادن اوپک ماه گذشته از سوی چاک گریسلی، سناتور جمهوری خواه که حامی اتانول است و ایمی کلوبشار، سناتور دموکرات معرفی شد. این لایحه برای اینکه به قانون تبدیل شود باید در کنگره و سنا تصویب شده و توسط جو بایدن، رئیس جمهور آمریکا امضا شود. بر اساس گزارش رویترز، قطر که یکی از اعضای قدیمی اوپک بود، در سال ۲۰۱۸ پس از حدود شش دهه عضویت در این گروه، به دلیل ریسک تصویب احتمالی لایحه نوپک و آسیب دیدن برنامه های توسعه آمریکایی این کشور، از عضویت اوپک خارج شد. انتهای پیام,انرژی,۱ اردیبهشت ۱۴۰۰ / ۰۲:۲۹,"قيمت نفت,توافق کاهش تولید اوپک و غیراوپک,قانون نوپک",لایحه ضد اوپک در کنگره آمریکا دوباره به جریان افتاد
287,شهریار شایسته در گفت‌وگو با ایسنا با اشاره به افزایش میزان سرانه مصرف گوشت مرغ اظهار کرد: به علت افزایش قیمت سایر مواد پروتئینی، بیشتر مردم به مصرف مرغ روی آورده‌اند و اکنون سرانه مصرف سالانه گوشت مرغ برای هر نفر، ٢٧ کیلوگرم است. وی در خصوص دلایل آشفتگی در بازار مرغ، گفت: وزارتخانه‌های مربوطه به دلیل اعلام قیمت‌های دستوری برای مرغ و وارد کردن فشار به تولیدکنندگان این وضعیت را به وجود آوردند. در آبان‌ماه سال ٩٩ قیمت تمام‌شده مرغ برای تولیدکننده حدود ١٧ هزار و ٧٠٠ تومان بوده است و قیمت مصوب‌شده برای مرغ در آن زمان، ١۴ هزار و ۴٠٠ تومان در نظر گرفته شده بود. مدیرعامل اتحادیه مرغداران خوزستان افزود: قیمت‌های دستوری اعمال شد و اعمال فشار به تولیدکنندگان مرغ، موجب دلسرد شدن و کاهش میزان تولید مرغ در کشور شد. شایسته گفت: مرغ‌های موجود در بازار امروز حاصل جوجه‌ریزی‌های اسفندماه است؛ در جوجه‌ریزی‌های اسفندماه کاهش ٢٠ درصدی به وجود آمد که نتیجه این کاهش، کم شدن میزان تولید در بازار شده است. وی تصریح کرد: قیمت جوجه یک‌روزه از ۴ هزار تومان به بالای ٧ هزار تومان افزایش یافته ‌است و این قیمت با نرخ ١٧ هزار و ١٠٠ تومان اعلام‌شده برای مرغ زنده همخوانی ندارد و قیمت تمام‌شده برای مرغدار، به مراتب بیشتر است. مدیرعامل اتحادیه مرغداران خوزستان افزود: قیمت ١٧ هزار و ١٠٠ تومان برای نرخ جوجه ۴ هزار تومانی بوده است و در حال حاضر با افزایش قیمت جوجه به بالای ٧ هزار تومان، قیمت مرغ زنده نیاز به بازنگری دارد. شایسته در خصوص مشکلات به وجود آمده در تولید مرغ گفت: اگرچه میزان نهاده دامی تخصیص‌یافته از طرف سازمان جهاد کشاورزی کافی است اما مرغدار باید نهاده‌های دامی را قبل از جوجه‌ریزی تحویل بگیرد؛ نهاده‌های دامی با یک ماه تاخیر به دست مرغداران می‌رسند و مرغداران به ناچار مجبور به تهیه نهاده‌های دامی از بازار آزاد می‌شوند. وی گفت: زمان تخصیص یافتن نهاده‌های دامی به مرغداران و تاخیر در ارسال آن، مناسب نیست. مدیرعامل اتحادیه مرغداران خوزستان افزود: مرغداران، امنیت شغلی ندارند و با سه مشکل عمده شامل قیمت دستوری برای مرغ، افزایش قیمت جوجه یک‌روزه و عدم تخصیص نهاده‌های دامی در زمان مناسب مواجه هستند که تمامی این موارد، سبب کاهش میزان تولید مرغ شده است. شایسته با اشاره به اینکه ظرفیت تولید مرغ در استان خوزستان به میزان کافی وجود دارد، تصریح کرد: اگر این مشکلات برطرف شوند، قطعا مشکلات تولید مرغ در سراسر کشور مرتفع خواهد شد و میزان تولید، افزایش خواهد یافت. وی با اشاره به میزان نیاز روزانه مرغ برای استان خوزستان گفت: با توجه به میزان مصرف سرانه مرغ و تراکم جمعیتی استان خوزستان، روزانه ٣٠٠ تا ٣۵٠ تن مرغ برای استان خوزستان نیاز است؛ به دلیل افزایش سرانه مصرف مرغ باید میزان تولید مرغ افزایش می‌یافت اما به دلیل مشکلات ذکرشده، این افزایش در تولید محقق نشد. مدیرعامل اتحادیه مرغداران خوزستان با اشاره به میزان تولید مرغ در استان، افزود: در حال حاضر حدود ٢٠٠ تن مرغ به صورت روزانه وارد بازار استان خوزستان می‌شود. شایسته با تاکید بر نیاز به افزایش نظارت بر حمل مرغ از درب کشتارگاه‌ها تا بازار گفت: وضعیت حمل مرغ‌های خارج‌شده از کشتارگاه‌ها نیازمند نظارت بیشتری است تا مرغ کشتار روز با تعادل بیشتری به دست مصرف‌کنندگان برسد. وی با اشاره به ممنوع بودن فروش مرغ زنده غیر از کشتارگاه‌ها، افزود: مرغ زنده مستقیما از مرغداری‌ها به کشتارگاه‌ها برای ذبح منتقل می‌شود تا پس از آن به دست مصرف‌کننده برسد و فروش مرغ زنده غیر از کشتارگاه‌ها، غیرقانونی است. انتهای پیام,خوزستان,۱ اردیبهشت ۱۴۰۰ / ۰۲:۳۲,"استانی-اقتصادی,اخبار اقتصادی - خوزستان,مرغ ,اصناف",کمبود مرغ فعلی، ناشی از کاهش جوجه‌ریزی اسفند / دلسردی مرغداران با اعمال قیمت دستوری
288,"به گزارش ایسنا، دیسکورد که چت صوتی، ویدیویی و متنی فراهم می کند، محبوب گیمرهای ویدیویی است و از زمان راه اندازی شدن این اپلیکیشن در سال ۲۰۱۵، در میان سایر کاربران هم محبوبیت پیدا کرده است. این پلتفرم پیام رسان به تازگی قابلیت مشابه کلاب هاوس به نام ""استیج چنل"" را راه اندازی کرد که به کاربران امکان می دهد رویدادهای صوتی برای مخاطبانشان برگزار کنند. رویترز در مارس گزارش کرده بود که غول نرم افزاری مایکروسافت سرگرم مذاکره برای خرید دیسکورد به ارزش بیش از ۱۰ میلیارد دلار است. پاندمی کووید ۱۹ چشم انداز شرکت‌های بازی را تقویت کرده زیرا مردم در دوران قرنطینه به منظور سرگرمی بیشتر به بازی‌های ویدئویی روی آورده اند. مایکروسافت هفته جاری راه اندازی نسخه آزمایشی بتای سرویس بازی ایکس باکس کلود را اعلام کرد که در رایانه های ویندوز ۱۰ و آیفون و آی پد اپل قابل دسترس خواهد بود. بر اساس گزارش رویترز، دیسکورد که تا دسامبر حدود هفت میلیارد دلار ارزش داشت، پلتفرمی است که کاربران در آن به هماهنگی فعالیتهای گروهی مانند بازیها و و حتی مهمانی های مجازی می پردازند و  ماهانه بیش از ۱۴۰ میلیون کاربر فعال دارد. انتهای پیام",ارتباطات و فناوری اطلاعات,۱ اردیبهشت ۱۴۰۰ / ۰۲:۳۷,"مایکروسافت,دیسکورد",شکست مایکروسافت در خرید یک پیام رسان محبوب
289,به گزارش ایسنا، مجموعه متنوع محصولاتی نظیر آی پد پرو و آی مک که شرکت اپل در مراسم ویژه خود رونمایی کرد، پیش از این به ساخت آنها اشاره شده بود و شگفتی زیادی به همراه نداشتند. آی پدهای جدید مشابه مدلهای قبلی در اندازه ۱۱ اینچ و ۱۲.۹ اینچ عرضه می‌شوند و نخستین محصولات آی پد هستند که در ساخت آنها تراشه M۱ طراحی خود اپل بکار رفته است. هر دو دستگاه برای پیش سفارش از ۳۰ آوریل موجود هستند و مدل ۱۱ اینچی با  قیمتی که از ۷۹۹ دلار آغاز می‌شود و مدل ۱۲.۹ اینچی با قیمت ۱۰۹۹ دلار موجود خواهند بود. اپل اعلام کرد پردازنده های جدید مصرف نیرو در آی پد پرو را ۵۰ درصد در مقایسه با نسل قبلی آی پد پرو بهینه تر می کند و ۷۵ برابر سریعتر از نخستین نسل آی پد است. این شرکت اعلام کرد ظرفیت ذخیره سازی آی پد پرو نیز ارتقا پیدا کرده و دو برابر سریعتر از مدل سال گذشته است. مدل بزرگتر آی پد پرو همچنین به فناوری صفحه نمایش جدیدی به نام لیکویید رتینا XDR با نسبت کنتراست یک میلیون به یک مجهز است. اپل برای این صفحه نمایش از مجموعه‌ای از LED های کوچکی استفاده کرده که حجم آنها نسبت به طراحی LED های قبلی مورد استفاده در آی پد پرو ۱۲۰ برابر کوچکتر است. این شرکت اعلام کرد هر آی پد پرو ۱۲.۹ اینچی اکنون ۱۰۰۰۰ مینی LED دارد در حالی که محصول سال گذشته آی پد پرو تنها ۷۲  LED داشت. همچنین اپل سازگاری تاندربولت را به پورت USB C آی پد پرو اضافه کرد که به کاربران امکان می دهد یک صفحه نمایش دوم را به آی پد با وضوحی به حد ۶K وصل کنند. کابل های USB معمولی همچنان می‌توانند با این تبلت کار کنند اما کاربران برای انتقال اطلاعات با سرعت بالا همچنان به کابل تاندربولت نیاز خواهند داشت. همچنین فناوری اتصال بی سیم ۵G در مدلهای جدید آی پد پرو اضافه شده است. دوربین جلوی جدیدترین مدلهای آی پد پرو ۱۲ مگاپیکسل با ۱۲۸ درجه میدان دید است. این دوربین قابلیت جدیدی به نام سنتر استیج دارد که اجازه می‌دهد دوربین فرد را در حالی که در اتاق حرکت می کند دنبال کند. خط محصول آی پد از گرایش به آموزش از راه دور و دورکاری که پس از شیوع پاندمی شکل گرفت، سود برده است. فروش محصول آی پد اپل در کل سال ۲۰۲۰ حدود ۲۳.۷ میلیارد دلار در درآمد ۲۷۴ میلیارد دلاری اپل سهیم بود که بالاتر از ۲۱.۲ میلیارد دلار در سال ۲۰۱۹ بود. این شرکت برای سه ماهه نخست سال میلادی جاری درآمد حاصل از فروش آی پد را ۸.۴ میلیارد دلار گزارش کرد که بالاتر از ۵.۹ میلیارد دلار در سه ماهه اول سال ۲۰۲۰ بود. اپل در این رویداد همچنین AirTag جدید به قیمت هر یک ۲۹ دلار را معرفی کرد که به ردیابی وسایل گمشده کمک می کند. این گجت به صورت بی سیم به آیفون یا وسایل دیگری مانند دسته کلید و کیف وصل می شود و کمک می کند در صورت گم شدن، به راحتی پیدا شوند. رایانه های آی مک باریک تر اپل که از واحد پردازنده مرکزی طراحی شده توسط این شرکت استفاده خواهند کرد در هفت رنگ شامل بنفش و سبز عرضه می شوند و قیمت آنها از ۱۲۹۹ دلار آغاز می‌شود.  آی مکهایی که صفحه ۲۴ اینچی دارند، ضخامتشان به ۱۱.۵ میلیمتر می رسد. اپل در واکنش به شکایت مصرف کنندگان از کیفیت دوربین آی مک در دوران پاندمی که تماسهای ویدیویی فراگیر بودند، مدلهای جدید آی مک را با دوربین جلوی و میکروفون با کیفیت بالاتری عرضه کرد. این شرکت همچنین سرویسهای اشتراک پادکست را اعلام کرد که با اسپاتیفای رقابت خواهند کرد. قیمت اشتراک توسط تولیدکنندگان محتوا تعیین می‌شود و به صورت ماهانه حساب خواهد شد. اپل برای برنامه پادکست خود از تولیدکنندگان محتوا سالانه ۱۹ دلار و ۹۹ سنت دریافت خواهد کرد. اپل همچنین ست تاپ باکس اپل تی وی را با تولید رنگ بهتر و تراشه پردازنده سریعتر به‌روز کرد. تلویزیون ۴k جدید اپل نیز با استفاده از حسگرهای نور آیفون، به کاربران اجازه می‌دهد تصویر تلویزیونی بهبود یافته تری داشته باشند. بر اساس گزارش رویترز، ارزش سهام اپل به مدد فروش بیش از ۲۷۴ میلیارد دلار در سال مالی ۲۰۲۰ که تقاضای مصرف کنندگان برای خرید محصولات الکترونیکی  در دوران پاندمی افزایش یافت، در یک سال گذشته حدود ۹۵ درصد رشد کرده که سریعتر از رشد ۶۳ درصدی شاخص نزدک کامپوزیت بوده است. انتهای پیام,ارتباطات و فناوری اطلاعات,۱ اردیبهشت ۱۴۰۰ / ۰۲:۳۹,"اپل,آي‌پد,رایانه آی مک,آیپد پرو",رونمایی جدیدترین محصولات تبلت و رایانه اپل+تصاویر
290,رضا تویسرکان‌منش در گفت‌وگو با ایسنا، با بیان اینکه در جلسه یازدهم فروردین‌ماه هیات وزیران، پیشنهاد وزارت رفاه، وزارت بهداشت و سازمان برنامه و بودجه درخصوص تعرفه‌های خدمات تشخیصی سال ۱۴۰۰ به تفکیک دولتی و خصوصی تصویب و توسط معاون اول ریاست جمهوری ابلاغ شد، اظهار کرد: در سال جاری کل خدمات بهداشت و درمان با افزایش ۲۸.۵ درصدی همراه بوده که البته خدمات بهداشتی درمانی ویزیت‌ها و خدمات سرپایی با رشد ۳۰ درصدی همراه بوده است. وی در ادامه به میزان افزایش نرخ تعرفه‌های خدمات درمان اعتیاد در سال ۱۴۰۰ اشاره کرد و گفت: اتفاقی که سال گذشته رخ داد این بود که اواخر سال به دلیل شرایط کرونا تعرفه‌ها در بخش خصوصی اصلاح شد و حدود هشت درصد افزایش یافت، اما این مشمول خدمات درمان اعتیاد نشده بود. اتفاقی که در سال ۱۴۰۰ رخ داده این است که در بخش خصوصی تعرفه‌های خدمات سرپایی درمان اعتیاد ۴۲.۵ درصد افزایش یافته و آن عقب افتادگی که ایجاد شده بود، جبران شد. تویسرکان‌منش با بیان اینکه در سال جاری در بخش دولتی نیز همه ردیف‌های خدمات سرپایی درمان اعتیاد ۲۸.۵ درصد افزایش یافته است، افزود: تعرفه‌های مراکز TC و اقامتی در بخش دولتی نیز ۲۸.۵ درصد و در بخش خصوصی نیز ۴۲.۵ درصد افزایش یافته است. وی یادآور شد: بنابراین به طور کلی خدمات سرپایی و اقامتی درمان اعتیاد در بخش خصوصی در سال ۱۴۰۰ با رشد ۴۲.۵ درصدی و در بخش دولتی با رشد ۲۸.۵ درصدی همراه بوده است. مدیرکل درمان و حمایت‌های اجتماعی ستاد مبارزه با موادمخدر این را هم گفت که به دلیل اینکه ممکن است طی سال قیمت دارو تغییر کند و اغلب تعرفه درمان اعتیاد به صورت بسته (شامل ویزیت، دارو و خدمات روانشناسی) دیده می‌شد، اکنون هزینه دارو را به جز متادون در سایر ردیف‌ها به طور جداگانه در نظر گرفتند؛ به این معنی که تعرفه‌ای که اعلام شده تنها هزینه ویزیت است و هزینه دارو مطابق فاکتوری که سازمان غذا و دارو صادر می‌کند جداگانه از بیمار اخذ می‌شود، بنابراین اگر در سال ۱۴۰۰ افزایش قیمت شربت تریاک یا بوره نورفین و ... را داشته باشیم، مراکز ضرر نخواهند کرد. وی در پاسخ به این سوال که قیمت داروهایی مانند شربت تریاک، بوره‌نورفین و... در سال جاری چند درصد افزایش یافته است؟ توضیح داد: داروها افزایش قیمت داشتند، به ویژه درخصوص متادون قابل توجه بوده است. قیمت بوره‌نورفین نیز حدود ۱۴ درصد افزایش داشته که چندان قابل توجه نیست. افزایش قیمت متادون از ۱۷۸ به ۲۵۴ هزار تومان تویسرکان‌منش ادامه داد: همچنین قیمت متادون نیز افزایش یافته که این دارو در هزینه‌های بسته خدمات دیده شده است. به طور مثال در سال ۱۳۹۹ که درمان نگهدارنده با متادون در دوره یک ماهه ۱۷۸ هزار و ۶۰۰ تومان بود اکنون به ۲۵۴ هزار و ۵۰۰ تومان رسیده و حدود ۷۶ هزار تومان معادل ۴۲.۵ درصد افزایش داشته است. به نظر این افزایش باید هزینه‌ها را پوشش دهد و بیشتر از نرم عام تعرفه‌های بهداشت و درمان افزایش یافته است. هزینه پرداختی بیمار از جیب چقدر است؟ مدیرکل درمان و حمایت‌های اجتماعی ستاد مبارزه با موادمخدر در پاسخ به سوال دیگری مبنی بر این که در پی افزایش تعرفه‌ها، فرانشیز پرداختی بیمار (پرداخت از جیب) چقدر است؟ گفت: اصرار ما این است که هم شخص و هم مرکز بیمه باشد؛ اما اگر فرد بیمه باشد و برای خدمات درمان اعتیاد مراجعه کند، برای خدمات سرپایی، بیمه پایه به طور کامل خدمات را پوشش می‌دهد که برای افراد بی‌بضاعت، کودکان و نوجوانان تا ۹۰ درصد و برای سایر موارد تا ۷۰ درصد تعرفه‌های دولتی را بیمه پرداخت می‌کند. وی ادامه داد: اما مشکلمان در مراکز اقامتی است که پوشش بیمه‌ای ندارد و هنوز مراکز اقامتی، کمپ‌ها و TC که افراد به صورت اختیاری مراجعه می‌کنند پوشش بیمه پایه را ندارند. مدیرکل درمان و حمایت‌های اجتماعی ستاد مبارزه با موادمخدر در ادامه نسبت به درمان‌های پرهیزمدار تاکید کرد و گفت: افزایش تعرفه‌های درمان اعتیاد قابل توجه بوده، اگرچه نسبت به تورم‌ها می توان ایراد گرفت، اما این افزایش نسبت به عام تعرفه‌های درمان قابل توجه بوده است و توقع ما به طور ویژه از مراکز درمان اعتیاد به ویژه بخش خصوصی این است که روی افزایش کیفیت خدمات کار کنند و ما روی نظارت‌هایمان نیز دقیق‌تر عمل خواهیم کرد. ضرورت افزایش خدمات روانشناسی و مددکاری بیمارن در حال ترک لزوم تعرفه گذاری ترجیحی داروهای کم خطرتر تویسرکان‌منش تاکید کرد: توقع ما این است که در مطب‌ها فقط بحث توزیع و عرضه دارو نباشد، بلکه ویزیت‌ها دقیق‌تر باشد و خدمات روانشناسی و مددکاری که تعرفه‌های آن به طور قابل توجهی افزایش پیدا کرده نیز به این سمت بروند که به تدریج بیماران را از نگهدارنده روی درمان‌های پرهیزمدار ببرند؛ یعنی وابستگی به متادون یا شربت تریاک را کم کنند. وی همچنین با اشاره به اینکه تلاش می‌کنیم تا برای داروهای جدیدتر و کم‌خطرتر مانند بوپره‌نورفین تعرفه ترجیحی بگذاریم، اظهار کرد: توقع ما این است که درمانگران به سمت درمان داوطلبانه و خودخواسته بروند و کسانی که دارای اندیکاسیون (از نظر علمی استفاده از داروهایی بوپره‌نورفین برایشان کاربرد دارند) هستند از این داروها استفاده کنند. انتهای پیام,خانواده,۱ اردیبهشت ۱۴۰۰ / ۰۲:۴۵,"درمان اعتیاد,ستاد مبارزه با مواد مخدر ,تعرفه‌های درمان اعتیاد,خدمات سرپایی درمان اعتیاد",افزایش ۴۲.۵ درصدی تعرفه‌های خدمات درمان‌اعتیاد دربخش خصوصی/رضایت دولتی ها به افزایش ۲۸.۵ درصدی
291,به گزارش ایسنا، پیرشدن جمعیت، رشد جمعیت و روند رو به افزایش ریسک فاکتورهایی که خطر ابتلا به سرطان را در کشورهای در حال توسعه تسریع می‌کنند، منجر به افزایش بروز و مرگ و میر ناشی از سرطان در بین این جمعیت‌ها می‌شود. در دهه های اخیر، ایران به عنوان یک کشور در حال توسعه با موارد فوق الذکر به ویژه پیر شدن جمعیت و افزایش ریسک فاکتورهای سرطان روبرو شده است. طوری که بعد از تصادفات رانندگی ومرگ و میر ناشی از بیماری‌های  قلبی و عروقی، سرطان به عنوان سومین عامل علت مرگ در ایران مطرح شده است. دکتر سپیده خویی در گفت‌وگو با ایسنا، با بیان این‌که با کمک روش‌های تصویربرداری فعلی، تشخیص سرطان زمانی ممکن می شود که هزاران سلول سرطانی تکثیر یافته و شاید متاستاز هم داده باشد، اظهار کرد: حتی در صورت مشاهده، ماهیت تومور بدخیم یا خوش‌خیم و خصوصیاتی که ممکن است باعث پاسخ‎گویی آن به یک درمان خاص شود باید از طریق نمونه‌برداری‌های اغلب تهاجمی ارزیابی شود. وی ادامه داد: با استفاده از نانوفناوری امروزه می توان تدابیری اندیشید که بتوان به‌طور خاص سلول های سرطانی را شناسایی کرد و همچنین عواملی داشت که قابلیت دیده شدن آنها را امکان‌پذیر کند. اگر چنین ملاحظاتی به کمک علوم نانو رخ دهد، سلول‌های سرطانی یا حتی پیش سرطانی  را می توان توسط دستگاه‌های اسکن معمولی تشخیص داد. به‌عنوان مثال، آنتی‌بادی‌هایی وجود دارند که می‌توانند گیرنده‌های خاصی را که در سلول‌های سرطانی بیش از حد بیان می‌شوند را شناسایی کنند، در صورتی که این آنتی‌بادی‌ها بر روی نانوذره‌هایی کشیده شوند که تحت اسکن تصویربرداری رزونانس مغناطیسی (MRI) یا توموگرافی کامپیوتری (CT)، سیگنال با کنتراست بالا تولید کند می‌توان به هر دو هدف رسید. دکتر خویی افزود: روش‌های درمانی سرطان در حال حاضر محدود به جراحی، پرتودرمانی، هورمون‎ درمانی و شیمی‌درمانی است. هر چهار روش به بافت‌های طبیعی آسیب می‌رسانند و گاهی به ریشه‌کنی ناقص سرطان منجر می‌شوند. وی خاطرنشان کرد: فناوری نانو راهی را برای هدف‌گذاری مستقیم و درمان انتخابی سلول‌های سرطانی بدون آسیب رسانی به اندام‌های سالم ارائه می‌دهد. شیمی‌درمانی معمولی از داروهایی استفاده می‌کند که به‌طور مؤثر سلول‌های سرطانی را از بین می‌برند، اما این داروهای سایتوتوکسیک علاوه‌بر سلول‌های توموری، سلول‌های سالم را نیز از بین می‌برند و به عوارض جانبی ناخواسته‌ای مانند حالت تهوع، نوروپاتی، ریزش مو، خستگی، نقص عملکرد سیستم ایمنی بدن و آسیب احتمالی به قلب و سایر اندام‌ها منجر می‌شوند. استاد دانشکده شیمی دانشگاه تهران تصریح کرد: از نانوذرات می‌توان به‌عنوان حامل دارو برای شیمی‌درمانی استفاده کرد که دارو را مستقیماً به تومور یا منبع خون آن می‌رساند، در حالی که از آسیب به بافت سالم جلوگیری می‌کند. دکتر خویی افزود: نانو حامل‌ها مزایای متعددی نسبت به شیمی‌درمانی معمولی دارند که از آن جمله می‌توان به محافظت از دارو در جریان خون و جلوگیری از تجزیه یا رهایش آن در بافت‌های بدن پیش از رسیدن به بافت هدف، افزایش میزان جذب داروها در تومورها و سلول‌های سرطانی، امکان کنترل بهتر زمان و توزیع داروها در بافت هدف، جلوگیری از تعامل داروها با سلول‌های طبیعی و در نتیجه کاهش عوارض جانبی، اشاره کرد. وی یادآور شد: کارهایی که تیم تحقیقاتی ما انجام می‌دهد، در زمینهٔ ساخت نانوحامل‌های دارویی است که می‌تواند این چهار هدف را دنبال کند. مشارکت با دانشکده‌های پزشکی، دامپزشکی، زیست‌شناسی و بیوتکنولوژی در داخل و خارج دانشگاه در تربیت دانشجویان دکتری و ارشد و همچنین طراحی و ساخت نمونه‌های پلیمری حاوی دارو برای شرکت‌ها و سازمان‌های خارج دانشگاهی در قالب طرح‌های کاربردی از دستاوردهای مهم زمینه فعالیت تیم تحقیقاتی ما به حساب می‌آید. این برگزیده بین‎‌المللی «کامستک» به علت اختراع و تأثیرگذاری در پیشبرد علم و فناوری، اظهار امیدواری کرد که فناوری نانو بتواند مجموعه ارزشمندی از ابزارهای تحقیقاتی و دستگاه‌های مفید بالینی را در آینده نزدیک ارائه دهد. دکتر خویی افزود: ستاد ملی فناوری نانو آمریکا (NNI)، توسعه برنامه‌های تجاری جدیدی در صنعت داروسازی شامل سیستم‌های پیشرفته دارورسانی، روش‌های درمانی جدید و تصویربرداری in vivo را در آینده‌ای نزدیک پیش‌بینی کرده است. استاد دانشکده شیمی دانشگاه تهران خاطرنشان کرد: هم‌چنین فناوری نانو برای ارائه رویکردی جدید و بهبودیافته در تشخیص و درمان سرطان طراحی شده است. دستگاه‌هایی در مقیاس نانو می‌توانند با مولکول‌های بزرگ بیولوژیکی هم در سطح و هم در داخل سلول‌های سرطانی ارتباط برقرار کنند و از آنجا که فرآیندهای بیولوژیکی، از جمله رویدادهایی که منجر به توسعه سرطان می‌شوند، در مقیاس نانو در سطح و داخل سلول‌ها رخ می‌دهد، فناوری نانو ابزارهای زیادی را ارائه می‌دهد. در مبارزه با سرطان، پیروزی در نیمی از جنگ بر اساس تشخیص زودهنگام است. فناوری نانو با کمک عوامل و روش‌های جدید مولکولی کمک می‌کند تا تشخیص‌ها زودتر و نظارت بر درمان دقیق‌تر انجام پذیرد. انتهای پیام,علم و فناوری ایران,۱ اردیبهشت ۱۴۰۰ / ۰۲:۴۰,"فناوري نانو,سرطان",نقش فناوری نانو در تشخیص زودهنگام سرطان‌ها
292,"محمد جواد محمودی در گفت‌وگو با ایسنا، درباره طرح ""جوانی جمعیت و حمایت از خانواده"" مصوب مجلس شورای اسلامی، گفت: در طول بحثهای کمیسیون مشترک مجلس برای تصویب این طرح، هیچ گاه صحبت از حذف یا ممنوعیت غربالگری در دستور نبوده است. وی ادامه داد: خلاف نظربرخی از ارائه دهندگان خدمات بالینی و آزمایشگاهی سلامت  که سعی دارند رویه‌های غربالگری جاری را به هر قیمتی برای همه مادران باردار، مفید بلکه ضروری نشان دهند، در یکی از معروف‌ترین مراجع پزشکی اجتماعی و سیاست‌گذاری سلامت (Oxford Textbook of Global Public Health)تصریح شده است که «غربالگری لازم است تنها برای شرایط معین و تعریف شده‌ای آن هم تحت کنترل شدید انجام گرفته و تنها در صورتی که احتمال فایده برنامه غربالگری برای جمعیت مد نظر، بیش از آسیب آن باشد، قابل پیشنهاد خواهد بود». این طرح غربالگری را در اختیار مادر و پزشک قرار داده است مجازات پزشک به دلیل اجبار به غربالگری محمودی گفت: همچنین در گایدلاین(راهنمای) غربالگری کشور انگلستان آمده است که غربالگری‌ها به کل جمعیت سود نمی‌رساند؛ لذا باید به گروه‌های هدف محدود شود. این موضوع ناشی از خطای مثبت‌کاذب و منفی‌کاذب اجتناب ناپذیر آنست که پتانسیل آسیب زدن به افراد را دارد. وی با اشاره به تبصره سه ماده ۵۳ طرح یاد شده، یادآور شد: آن چه از ابتدا خواسته متخصصین مختلف بوده است و هم اکنون نیز در این طرح ممنوع شده است: «مجازات پزشک به دلیل اجبار به غربالگری» است. در واقع اجبار به غربالگری ممنوع شده است و به عنوان امری تخصصی در اختیار پزشک متخصص یا به عنوان امری اختیاری به والدین معطوف شده است. این همان سیاستی است که وزارت بهداشت نیز رسما اعلام کرده است. با توجه به لیست اندیکاسیون‌های سقط درمانی، بخش قابل توجه اقدامات پریناتولوژی به سقط و نه سلامت جنین معطوف است محمودی با بیان اینکه در خصوص زحمات متخصصین پریناتولوژی برای حفظ سلامت مادر و جنین و لزوم حمایت از این افراد شکی نیست، تصریح کرد: در مورد ""کمک به سلامت جنین"" توسط متخصصین پریناتولوژی و در مقابل آن ""تلاش برای شناسایی ناهنجاری ها و سقط آنها"" متاسفانه باید گفت با توجه به لیست بلند اندیکاسیون های سقط درمانی سازمان پزشکی قانونی کشور، بخش قابل توجهی از اقدامات گروه پریناتولوژی به شناسایی و ارجاع جهت سقط جنین های معیوب و نه کمک به سلامت جنین معطوف شده است. وی تصریح کرد: غربالگری با هدف تامین سلامتی انجام نمی‌­شود و همچنان که از عنوان آن پیداست،‌ با هدف حذف جنین ناسالم یا پایان بارداری پرخطر انجام می‌­شود. در واقع در این غربالگری هدفی جز سقط جنینی که محتملا کاملا سالم نیست، وجود ندارد. محمودی ادامه داد: از سوی دیگر در خصوص تشخیص بیماری های خود جنین، بر اساس لیست اندیکاسیون سقط درمانی سازمان پزشکی قانونی، با بیش از ۱۲۰ مورد بیماریهای جنینی، موارد بسیار نادری از تشخیص اختلالات جنینی در دوران بارداری با هدف کمک به درمان او حین یا پس از بارداری انجام می شود (حدود ۵ درصد) و مابقی  (حدود ۹۵ درصد موارد) با هدف سقط جنین بیمار انجام می‌شود. هدف غربالگری در ایران عملا سقط است و نه تامین سلامت وی معتقد است: به‌ عبارت دیگر اتفاقا هدف انجام غربالگری در ایران عملا سقط است نه تامین سلامت. از سوی دیگر سونوگرافی های شناسایی اختلالات جنینی که اتفاقا پس از ۲۰ هفتگی بارداری بهترین نتایج را دارند، هم چنان به قوت خود باقی هستند و طی آنها می توان بیماری های جنینی قابل درمان را توسط متخصصین شناسایی و به آنها کمک کرد. طبیعتا این جستجو برای یافتن ناهنجاری تنها در صورت وجود ریسک خطر در بعضی مادران و یا در صورت خواست خود مادر منطقی است و القای آن به همه زنان باردار با ریسک ناچیز عقلایی نیست. حذف یا ممنوعیت غربالگری قرائتی غیر واقع از سوی گروه های صنفی است رئیس کمیته مطالعات و پایش سیاست‌های جمعیتی دبیرخانه شورای عالی انقلاب فرهنگی، ادامه داد: نکته مهم،  لزوم عدم دخالت افراد و موسسات دارای ""تعارض منافع"" در امور سیاستگذاری است که مع الاسف اکنون جریان هایی خلاف این اصل، مشغول فعالیت گسترده هستند. حقیقت این است که حذف یا ممنوعیت غربالگری قرائتی غیر واقع است که عمدتا از سوی گروه های صنفی و دارای تعارض منافع مطرح شد و چون هنوز متن اصلی قانون رسانه ای نشده بود محل موج سواری این افراد قرار گرفت. آمار سقط جنین با غربالگری در ایران بسیار بیشتر از سایر کشورها است محمودی افزود: تاکید طرح ""جوانی جمعیت"" به ساماندهی و بازنگری دستورالعمل سقط درمانی است، چراکه در شرایط فعلی، اگر نوزادی با نقایص مادرزادی و بیماری‌های ژنتیکی به دنیا آید و مادر در دوران بارداری توسط پزشک به آزمایشات غربالگری ارجاع داده نشده باشد، پزشک توبیخ می‌شود. از همین رو است که بعضا پزشکان بی‌توجه به دستورالعمل و شرایط ویژه برای غربالگری توصیه به غربالگری می‌کنند. این در حالی است که آمار سقط جنین با غربالگری در ایران بسیار بیشتر از سایر کشورها است که متاسفانه بخشی از آن به غربالگری کاذب و سقط جنین‌های سالم باز می‌گردد. وارد کردن فشار روانی به مادران باردار برای غربالگری و اخذ اثر انگشت از آنها در صورت ممانعت از انجام این کار وی اظهار کرد: در حال حاضر با توجه به «برنامه کشوری غربالگری ناهنجاری های جنینی» وزارت بهداشت، بهورزان و ماماهای فعال در خانه ها و مراکز بهداشت موظف شده اند که همه مادران باردار را برای انجام آزمایش و سونوگرافی مربوط به شناسایی سه ناهنجاری ژنتیکی (تریزومی ۱۳ ، تریزومی ۱۸ ، تریزومی ۲۱ یا سندرم داون)  به مراکز تصویربرداری و آزمایشگاهی شهری بفرستند و در صورت عدم پذیرش و مخالفت مادر برای انجام این آزمایشات، از آنها بابت این موضوع امضا و اثرانگشت بگیرند. رئیس کمیته مطالعات و پایش سیاست‌های جمعیتی دبیرخانه شورای عالی انقلاب فرهنگی، همچنین تصریح کرد: این امضا گرفتن در مقابل عدم انجام آزمایش غربالگری در واقع با ایجاد نگرانی از اینکه عدم انجام آزمایشات به معلولیت فرزند می‌انجامد، باعث ایجاد فشار روانی در خانواده‌ها و نهایتا اقدام به غربالگری شده است. در این میان نیز همانطور که گفته شد آمار غربالگری کاذب و سقط جنین سالم در ایران آمار قابل توجهی است. تریزومی های ۱۳و ۱۸ به جهت مغایرت با حیات و مرگ جنین پیش یا اندکی پس از تولد، موضوع مهم این برنامه نبوده و این برنامه در جستجوی مبتلایان به سندرم داون برای سقط آنها طراحی شده است. محمودی همچنین این را هم گفت که ماماها و بهورزان هر سه ماه یک بار بابت مراقبت های دوران بارداری باید گزارشی ارائه دهند و بر اساس آن کارانه دریافت کنند. از همین رو است که کارکنان نهایت تلاش خود را می کنند در خصوص تعداد افراد غربالگری شده کارنامه خوبی از خود ارائه دهند. لزوم حضور سه فقیه در شورای تصویب دستورالعمل اجرایی سقط به جهت ماهیت فقهی مسئله وی با اشاره به ماده ۵۶ طرح ""جوانی جمعیت"" تصریح کرد: مطابق با این ماده، پزشکی قانونی مکلف است دستورالعمل اجرایی سقط را در شورایی مرکب از رئیس سازمان پزشکی قانونی به عنوان رئیس شورا، سه فقیه مجتهد متجزی در علم پزشکی به تعیین رئیس قوه قضائیه، سه متخصص مرتبط با معرفی وزیر بهداشت، یک متخصص پزشکی قانونی با معرفی رئیس پزشکی قانونی، یک قاضی دیوان عالی کشور به پیشنهاد رئیس قوه قضائیه و یک نماینده ناظر عضو کمیسیون بهداشت مجلس تدوین و تصویب کند. مصوبات با حداکثر آراء و مشروط به رای موافق حداقل دو فقیه تصویب و پس از آن قانون سقط درمانی مصوب سال ۸۴ نسخ می‌شود و در واقع مبنای سقط درمانی دستورالعمل مصوب شده قرار می‌گیرد. محمودی معتقد است که حضور سه فقیه در این شورا از جهت ماهیت فقهی سقط جنین اهمیت بالایی دارد و نمی‌توان مساله را محدود به علم پزشکی دانست. موارد مشمول سقط باید به ""کمیسیون سقط قانونی"" ارجاع شوند رئیس کمیته مطالعات و پایش سیاست‌های جمعیتی دبیرخانه شورای عالی انقلاب فرهنگی، ادامه داد: پس از تصویب دستورالمعل اجرایی سقط، کمیسیون سقط قانونی مرکب از یک قاضی ویژه، یک پزشک متخصص متعهد و یک متخصص پزشک قانونی تشکیل می‌شود. تمامی مراکز پزشکی قانونی مکلف‌اند موارد مشمول سقط را به این کمیسیون ارجاع دهند. همچنین رای این کمیسیون قطعی است و اینگونه سقط درمانی موارد مشمول با نظر و رای قطعی اعضای این کمیسیون انجام می‌شود که می‌تواند آمار غربالگری کاذب و سقط جنین سالم را کاهش دهد. ممنوعیت توزیع رایگان اقلام پیشگیری از بارداری دریافت داروهای هورمونی خاص تنها با نسخه پزشک به گفته وی، مطابق با این طرح همانند بسیاری از کشورهای دیگر، ارائه رایگان داروها و اقلام پیشگیری از بارداری در شبکه بهداشتی درمانی ممنوع است. همچنین افرادی که با تشخیص پزشک نیازمند داروهای هورمونی خاص هستند تنها با ارائه نسخه پزشک می‌توانند داروهای ویژه بیماری‌های خاص دوران بارداری را از داروخانه مطابق دستورالعمل ها دریافت کنند. طرح ""جوانی جمعیت"" خلاف سیاست‌های کلی سلامت نیست حضور نماینده وزارت بهداشت در جلسات محمودی در ارتباط با مطابقت این طرح با سیاست های کلی سلامت و جمعیت و همچنین موضوع تولیت وزارت بهداشت در امر سلامت گفت: این طرح در کمیسیون مشترکی مرکب از نمایندگان کمیسیون بهداشت، اجتماعی، فرهنگی و… مجلس به تصویب رسید. حائز اهمیت است که اعضای کمیسیون بهداشت به فرآیند این طرح آگاه بودند و مشارکت فعالانه داشتند. همچنین در تمام جلسات نماینده عالی وزارت بهداشت حضور داشت. از نظر بنده به دلیل اینکه موضوع جمعیت مقوله ای استراتژیک و نیازمند تدبیر فوری و راهبردی از سوی نظام و حاکمیت جمهوری اسلامی ایران است می تواند بعنوان موضوع خاص لاحق، مخصص موضوع عام سابق (سلامت) باشد و در عین اینکه با آن در نظام علی (علت و معلول) متقابل مرتبط است، بنابراین طرح خلاف سیاست‌های کلی سلامت نیست. رئیس کمیته مطالعات و پایش سیاست‌های جمعیتی دبیرخانه شورای عالی انقلاب فرهنگی، در پایان تصریح کرد: در ضمن، نظارت کلان و ارزیابی و سیاستگذاری راهبردی توسط ستاد عالی جمعیت و خانواده که ناشی از قوانین مجلس و سیاست ها و ضوابط کلان مصوب شورای عالی انقلاب فرهنگی (راهبرد کلان ۱۱ نقشه جامع علمی کشور و راهبرد کلان ۳ و ۴ نقشه مهندسی فرهنگی) است، نافی متولی بودن و فرایند سیاستگذاری اجرایی وزارت بهداشت نیست. البته باید دید شورای محترم نگهبان نسبت به آن چه نظری دارد. همچنین باید منتظر نظارت بر تطبیق یا عدم انطباق طرح ""جوانی جمعیت و حمایت از خانواده"" با سیاست های کلی نظام از سوی هیئت عالی نظارت مجمع تشخیص باشیم. انتهای پیام",خانواده,۱ اردیبهشت ۱۴۰۰ / ۰۳:۰۰,"شورای عالی انقلاب فرهنگی,طرح جوانی جمعیت و حمایت از خانواده,جمعیت",هدف غربالگریها در ایران سقط جنین است؟/اظهارات یک مسئول درباره آمارهای پزشکی قانونی
293,ابراهیم نکو در گفت‌وگو با ایسنا، درباره ویژگی های ضروری کاندیدای ریاست جمهوری اظهار کرد: با توجه به مشکلات متعددی که در دوره های گذشته در دولت ها بوده، کاندیدای احتمالی انتخابات ریاست جمهوری 1400 باید منصفانه وارد زمین بازی شوند؛ یعنی شفاف وصادقانه بگویند توان حل این مشکلات را دارد یا خیر. افرادی در انتخابات آتی باید ثبت نام کنند که بتوانند ناجی مشکلات باشند. وی ادامه داد: به عبارت دیگر کسی باید وارد عرصه رقابت ها شود که بیماری های حادث شده را بتواند شناسایی و درمان کند. کسی که این توانایی را در خود نبیند آمدنش نه تنها به صلاح نیست که موجب تحمیل هزینه اضافی  به کشور هم خواهد شد. این فعال سیاسی تصریح کرد: افرادی که بتوانند مشکلات را به درستی شناسایی کرده و معضلات را تحلیل کنند و به همراه تیم حرفه ای دنبال رفع ریشه ای آن ها باشند مهم ترین کاندیداهای عرصه رقابت خواهند بود. وی یادآور شد: در گذشته برخی می گفتند رئیس جمهور کاره ای نیست و اداره کشور به دست دیگران انجام می شود؛  این موضوع به نظر من تنها در حد یک توجیه برای پوشاندن عملکرد ضعیف دولت است. نکو سپس گفت: من فکر می کنم فردی که بتواند مشکلات را شناسایی، انتظارات مردم را درک و دغدغده های مردم را احساس کند می تواند رئیس جمهور موفقی باشد. وی همچنین تصریح کرد: به نظر من کاندیداها در دوران رقابت ها باید وابستگی خود را به جریان و احزاب نزدیک به خود نشان دهند، اما پیروز رقابت انتخاباتی اصلا نباید نگاه سیاسی به کشور داشته باشد؛ بلکه ضروری است تا با نگاه فراگیر و فراجناحی به کشور بنگرد. انتهای پیام,سیاست داخلی,۱ اردیبهشت ۱۴۰۰ / ۰۳:۱۵,"انتخابات ۱۴۰۰,انتخابات رياست جمهوري",آن هایی که می گویند رئیس جمهور کاره ای نیست؛ توجیه گر هستند
294,به گزارش ایسنا، اردوی نخست تیم ملی هندبال امید با حضور ۲۱ هندبالیست زیر ۲۳ سال در فروردین و در سالن فدراسیون انجام شد. قرار است در مرحله دوم این اردوها بازیکنان بالای ۲۳ سال به اردو دعوت شوند و این اردو بعد از ماه رمضان انجام خواهد شد. تیم ملی هندبال امید به عنوان پشتوانه تیم ملی بزرگسالان تشکیل شد. شهداد مرتجی و حمید صادقی به عنوان مربیان این تیم انتخاب شده‌اند. با وجود مشخص شدن زمان و محل برگزاری مسابقات قهرمانی مردان آسیا هنوز فدراسیون گزینه سرمربی تیم ملی هندبال را مشخص نکرده است. مسابقات هندبال قهرمانی مردان آسیا در دی ماه ۱۴۰۰ به میزبانی ایران برگزار خواهد شد. شهداد مرتجی در گفت و گو با ایسنا در خصوص مرحله دوم اردوی تیم ملی هندبال امید اظهار کرد: به احتمال خیلی زیاد مرحله بعدی اردو بعد از ماه رمضان تشکیل خواهد شد. شروع و چگونگی اردو به فدراسیون برمی‌گردد اما چون اکثر بازیکنان ممکن است روزه‌دار باشند برگزاری اردو را به بعد از ماه رمضان موکول کرده‌ایم. به امید خدا تا آن موقع هم تکلیف سرمربی تیم ملی مشخص شود. مربی تیم ملی هندبال امید گفت: اردوی دوم را به احتمال زیاد با حضور بازیکنان بالای ۲۳ سال بعد از رمضان ادامه خواهیم داد. در اردوی سوم هم منتخبین گروه اول و دوم یعنی بازیکنان امید و بزرگسال را دعوت خواهیم کرد. وی در خصوص انتخاب سرمربی تیم ملی هندبال افزود: فدراسیون بسیار پیگیر این موضوع است و به امید خدا در آینده نزدیک سرمربی تیم ملی معرفی شود. بعد از انتخاب برنامه تیم را طبق نظر سرمربی جلو خواهیم برد. متاسفانه به دلیل اوج دوباره کرونا در کشورمان برنامه‌ها غیر قابل پیش بینی شده است اما می‌دانم که پاکدل به جد پیگیر است و ان‌شاءالله یک مربی خوب برای تیم ملی کشور جذب خواهد کرد.  انتهای پیام,توپ و تور,۱ اردیبهشت ۱۴۰۰ / ۰۳:۳۸,"هندبال,تیم ملی هندبال امید,مربی تیم ملی هندبال امید,شهداد مرتجی",آغاز مرحله دوم اردوی تیم ملی هندبال امید بعد از ماه رمضان
295,محمد مهدی تندگویان در گفت‌وگو با ایسنا، اظهار کرد: ثبت نام متقاضیان امسال وام ازدواج آغاز شده است. افرادی که پس از فروردین ۹۷ ازدواج کرده و تا کنون اقدام به ثبت نام برای دریافت وام ازدواج نکرده‌اند می‌توانند برای دریافت وام ازدواج در سال جاری و با رقم وام سال ۱۴۰۰ ثبت نام کنند.  وی افزود: بانک مرکزی با اتمام پرونده‌های سال گذشته وام ازدواج، روند و شرایط پرداخت وام ۷۰ و ۱۰۰ میلیون تومانی ازدواج را اعلام خواهد کرد. به گفته تندگویان، هم‌اکنون افراد واجد شرایط می‌توانند از طریق سایت ve.cbi.ir اقدام به ثبت نام ‌کنند. به گزارش ایسنا، بر اساس قانون بودجه سال ۱۴۰۰ مقرر شده به دختران کمتر از ۲۳ سال و پسران کمتر از ۲۵ سالی که در سال ۱۴۰۰ اقدام به ثبت نام وام ازدواج می‌کنند؛ مبلغ ۱۰۰ میلیون تومان و سایر افراد بالاتر از این شرط سنی ۷۰ میلیون تومان وام تعلق گیرد. انتهای پیام,خانواده,۱ اردیبهشت ۱۴۰۰ / ۰۳:۳۰,"وام ازدواج,معاون ساماندهی امور جوانان وزارت ورزش و جوانان,محمدمهدی تندگویان",اعلام شروط و روند پرداخت «وام ازدواج» ۷۰ و ۱۰۰ میلیونی با اتمام پرونده های پارسال
296,دکتر مهدی پورفتح در گفت‌وگو با ایسنا، با بیان این‌که وجود اعضای هیئت علمی  برجسته، دانشجویان و پژوهشگران نخبه و زیرساخت‌های مناسب زمینه را برای کار علمی پژوهشی درجه یک فراهم می‌کند، اظهار کرد: در دانشکده‌های دورافتاده که امکانات مناسب و ... وجود ندارد نمی‌توان انتظار پژوهش‌های درجه یک را از دانشجویان داشت. وی با بیان این‌که علت افت کیفیت پژوهش‌ها و مقالات حاصل از آن‌ها تمرکز بر روی کمیت پژوهش‌ها بوده است، افزود: طی دهه‌های اخیر بر روی افزایش کیفیت پژوهش‌ها و مقالات حاصل از آن‌ها کار شده است به نحوی که در دهه‌ ۶۰  تمرکز صرفا روی آموزش بوده و میزان خروجی پژوهشی دانشگاه های  کشور بسیار ناچیز بوده و از دهه‌های ۷۰ و ۸۰ بر میزان این پژوهش‌ها اضافه شده است. مدیر کل پژوهش‌های کاربردی دانشگاه تهران با بیان این‌که در دهه ۹۰ به لحاظ کمی پژوهش‌ها رشد قابل توجهی داشته است، گفت: البته هیچ یک بدون خطا و اشتباه نبوده است. پورفتح افزایش کمی مقالات و پژوهش‌ها در دهه ۹۰ را توام با رشد کیفی برشمرد و افزود: ژورنال‌های موجود به لحاظ کیفی دسته‌بندی شده‌اند به عنوان مثال  ۲۵ درصد اول ژورنال های برتر در هر حوزه تخصصی در دسته Q۱ و ۲۵ درصد دوم ژورنال های برتر در دسته Q۲ قرار دارند که چاپ مقاله در این ژورنالها به عنوان شاخصی از با کیفیت بودن این پژوهش ها و مقاله های حاصل از آن ها می تواند در نظر گرفته شود. وی با بیان این‌که دانشگاه تهران در چاپ مقالات در ژورنال‌های Q۱ و Q۲ پیشرفت زیادی داشته است، تولید مقالات و پژوهش‌های معتبر را منوط به مأموریت‌گرا شدن دانشگاه‌ها دانست و اظهار کرد: باید در سطح کشور دست‌کم ۱۰ دانشگاه در مرزهای علم در سطح بین‌المللی کار کنند و بقیه دانشگاه‌ها نظیر دانشگاه جامع علمی کاربردی متمرکز بر افزایش مهارت‌ها باشند. پورفتح با انتقاد از برخی سیاه‌نمایی‌ها در حوزه فعالیت‌های پژوهشی گفت: هم اکنون بسیاری از همکاران در ژورنال‌های معتبر دنیا فعالیت های پژوهشی خود را منتشر می‌کنند و دانشگاه تهران و بسیاری دیگر از دانشگاه های برتر کشور  در دهه اخیرپیشرفت خوبی در این‌باره داشته اند. وی با اشاره به شناسایی مواردی از تخلف پژوهشی در دانشگاه تهران افزود: پس از شناسایی آن‌ها مشخص شد علت آن بعضا همکاری های مشترک با دانشگاه های کم اعتبار تر  بوده است. مدیر کل پژوهش‌های کاربردی دانشگاه تهران با بیان این‌که فعالیت پژوهشی در حوزه علوم انسانی هنوز جای کار دارد، تصریح کرد: فعالیت پژوهشی در علوم انسانی برخلاف علوم تجربی، نسبی است و به فرهنگ یک کشور و مسایل خاص منطقه‌ای و محلی ارتباط دارد به عنوان مثال چالشهای  فرهنگی و اجتماعی در ایران  با کشورهای دیگر می تواند تفاوت های جدی داشته باشد لذا در پژوهش‌های علوم انسانی لازم است به مسائل ملی و منطقه ای توجه بیشتری شود. پورفتح با بیان این‌که در پژوهش‌های علوم تجربی فاکتورهای خارجی، همانند تعداد ارجاعات به مقاله مد نظر قرار میگیرد، افزود: اما در حوزه علوم انسانی به خود کار پژوهشی باید توجه بیشتری ‌شود. وی با بیان این‌که باید به پژوهش‌های علوم انسانی با شاخص‌های دیگری نگاه شود،  گفت: ارزیابی کارهای حوزه علوم انسانی در کل دنیا مقوله دشواری است این در حالی است که این کار در دیگر حوزه‌ها نظیر مهندسی و پزشکی به این شدت دشوار نیست. مدیر کل پژوهش‌های کاربردی دانشگاه تهران با اعتقاد به این‌که باید در فعالیت‌های پژوهشی حوزه علوم انسانی میزان تأثیرگذاری اجتماعی مد نظر قرار گیرند، افزود: به عنوان مثال طرح‌های پژوهشی برای افزایش توانمندی در مناطق محروم تأثیرگذاری زیادی دارد. پورفتح در ادامه درباره قانون ارتقاء اعضای هیئت علمی خاطرنشان کرد: در این قانون برای مواردی چون اختراع و تجاری‌سازی آن امتیازات خوبی قایل شده‌اند. مدیر کل پژوهش‌های کاربردی دانشگاه تهران افزود: اگر اقبال در این‌باره کم است علت آن بازار کار، وضعیت اقتصادی کشور و ... است که در این موارد نقش دانشگاه کاهش می‌یابد. پورفتح با بیان این‌که قانون ارتقاء به تنهایی نمی‌تواند عاملی برای تشویق افراد برای فعالیت در حوزه اختراعات و تجاری سازی محصولات دانش بنیان باشد، گفت: نقش بازار کار در این حوزه پررنگ‌تر است شاید بازار کار کشور برای واسطه‌گری و بازرگانی مستعدتر باشد تا تولید. مدیر کل پژوهش‌های کاربردی دانشگاه تهران با اشاره به وجود ۲۱۰۰ موسسه پژوهشی در کشور گفت: باید در بسیاری از مراکز، مهارت‌ها آموزش داده شود. در آلمان که کشوری صنعتی است ۳۰ درصد افراد از دانشگاه‌ها فارغ‌التحصیل می‌شوند و ۷۰ درصد از مدارس عالی تخصصی. لازم است در کشور تعداد بسیار محدودی از دانشگاه ها بر روی مرزهای علم و فن آوری فعالیت کنند و بخش بیشتر این موسسات و دانشگاه ها تمرکز روی افزایش مهارت و نیازهای فعلی صنعت و جامعه داشته باشند. انتهای پیام ,پژوهش,۱ اردیبهشت ۱۴۰۰ / ۰۳:۴۹,"تقلب علمی,تخلفات پژوهشی,مجله نیچر,دانشگاه تهران",اغلب تخلفات پژوهشی مربوط به دانشگاه‌های غیر معتبر است!
297,عباس تدین در گفت‌وگو با ایسنا در رابطه با تاکید رییس قوه قضاییه بر بازنگری در قوانین کیفری گفت: یکی از موضوعاتی که بعد از انقلاب اسلامی و با تصویب قانون اساسی جمهوری اسلامی ایران مطرح شد، توجه به سیاست جنایی اسلام در حوزه جرم انگاری رفتارها و به تبع تعقیب و  مجازات این رفتارها بود. وی افزود: نکته مهم این است که قطعاً شناخت جرایم با توجه به مقتضیات زمان و مکان و اصلاح و تغییر قوانین و مقررات با توجه به دستاوردهای روز و نیازها و اقتضائات روز جامعه، امری بدیهی و غیر قابل انکار است. این کارشناس مسائل حقوقی ادامه داد: اجرای هر برنامه در طول زمان نیازمند به سنجش و بررسی و برآورد است. قطعا  سیاست جنایی ایران در این حوزه و بازه زمانی ۴۰ ساله نیازمند تدقیق و بازنگری مجدد خواهد بود.  با توجه به اولویت‌های جامعه ایران، قوانین و مقرراتی وضع می‌شود و در عمل با آزمون و خطا مورد سنجش قرار می‌گیرد؛ لذا اگر وضع یکسری از قوانین و  مقررات باعث تورم در بخش های کیفری و حقوقی شده باشد، قطعا نیازمند بازنگری و اصلاح است. وی با بیان اینکه حوزه قوانین شکلی و ماهوی،  نیازمند  بازنگری و اصلاح خواهد بود، گفت:  اجرای سیاست جنایی اسلام و به طور کلی اجرای سیاست جنایی که برگرفته از فقه و شرع باشد،  در گام اول نیازمند شناسایی این سیاست است؛ یعنی اندیشمندان، فقها و متفکران این حوزه ابتدا سیاست جنایی اسلام را به نحو دقیق با توجه به معیارها و ضوابطی  که در دست است،  شناسایی کنند و بعد امکان سنجی در اجرای آن و  اولویت بندی در اجرای آن است.  هر امری که  در سیاست جنایی اسلام مطرح شده باشد یا در کتب فقهی ما دیده شده باشد؛ لزوماً به معنای این نیست که حتماً باید در جامعه هم مورد اجرا قرار بگیرد یا نسبت به آن قانون وضع شود؛ بنابراین شناخت اولویت‌های جامعه و توجه به اقتضائات جامعه در بعد زمان و مکان نیازمند چینش و انتخاب بخشی از سیاست جنایی اسلام است که قابلیت اعمال و اجرا داشته باشد. این کارشناس مسائل حقوقی افزود: با توجه به اینکه اعتقاد ما بر این است که قوانین ما باید در چارچوب فقه، شرع و قانون اساسی باشد؛ قوانین و مقرراتی  در حوزه های جرم انگاری رفتارها یا دادرسی وضع می شود که از این امر مستثنی نیست و  از این قاعده کلی تبعیت می‌کند. تدین با طرح این سوال که  در سیاست جنایی اسلام، قوانین و مقرراتی که امروز وضع می‌شود و در جامعه اجرا می شود؛  چقدر مورد پذیرش و توافق است؟  سیاست جنایی اسلام چقدر منطبق با قوانین ماست و چقدر قوانین ما، منطبق با آن است؟ گفت: این موضوع هم نیاز به  بررسی  و تدقیق دارد. ما که امروز مدعی این هستیم  که می‌خواهیم سیاست جنایی اسلام را به لحاظ شرایط روز شناسایی و اجرا کنیم؛ باید آنچه را که در این بازه زمانی از اول انقلاب تا امروز داشتیم،  ارزیابی و آسیب‌شناسی کنیم و  نقاط قوت و ضعف آنرا به دست بیاوریم و بعد در پی یک شیوه جدید و سیاست جنایی جدید و کارآمد تر باشیم. تا زمانی که نقاط ضعف و قوت آن شناسایی نشود و سیاست جنایی اسلام  آن مقدار که قابلیت اجرا و اعمال دارد شناسایی نشود، باز ممکن است که این شیوه و گفتمان در حد شعار باقی بماند. وی افزود: اگر ما به عنوان متولی  این امر قصد داریم در سیاست کیفری و قوانین کیفری تغییر ایجاد کنیم، اولا این تغییر و نگرش جدید نباید به گونه‌ای باشد که باعث تورم جمعیت کیفری و تورم قوانین کیفری شود. شدت و حدت مجازات یا وجود یکسری از قوانین کیفری در طول این ۴۰ سال یا کارآمدی اش اثبات شده یا ناکارآمدی اش. اگر کارآمدی اش اثبات شده باید به قوت خودش باقی بماند و اگر نیازمند اصلاح است اصلاح شود. اگر ناکارآمدیش اثبات شده است باید کنار گذاشته شود. این وکیل دادگستری گفت: امروزه یکسری از مفاهیم در حقوق جزا داریم که در عمل اجرا نمی شود یا قوانینی داریم که متروک یا منسوخ است  ولی باز هم وجود دارد و بنظر می‌رسد نیازمند این هستیم که قوانین را روزآمد کنیم و   آنچه که قابلیت اجرا ندارد کنار گذاشته شود و مقتضیات زمان و مکان در نظر گرفته شود و یک قانون پویا و کارآمد و منطبق با نیازهای جامعه و در حد امکان منطبق با الگوها و معیارهای اسلامی وضع و تبیین شود. به گزارش ایسنا، حجت الاسلام رییسی رئیس قوه قضاییه ۱۷ فروردین ماه ۱۴۰۰ در جلسه هیات عمومی دیوان عالی کشور گفت: باید بازنگاهی در قوانینی نظیر قانون مجازات اسلامی و آیین دادرسی کیفری مبتنی بر ثبات‌دهی به این قوانین صورت گیرد و راهکار این قضیه تهیه و تدوین سیاست‌های جنایی و کیفری با مشارکت دانشمندان حوزه‌ها و دانشگاه‌ها و حقوقدانان کشور و قضات عالم و با تجربه دیوان عالی کشور است.  اسماعیلی سخنگوی قوه قضاییه نیز در اولین  نشست خبری در سال جدید در  پاسخ به سوال ایسنا مبنی بر اینکه منظور رییس قوه قضاییه از «تغییر سیاست کیفری و برخی قوانین کیفری، چگونه تغییر و در چه بخش‌هایی است؟ اظهار کرد: آن چه ریاست قوه قضاییه بیان کردند تبیین سیاست جنایی اسلام با لحاظ شرایط روز است که در این زمینه ما متعاقب آن تغییراتی در مجازات‌ها خصوصا در حوزه تعزیرات خواهیم داشت و ما معتقدیم مجازات های تعزیری هم  باید بازدارندگی داشته و هم به گونه ای باشد که عوارض آن برای خانواده‌ها به حداقل برسد. این مرحله گام اولی است که ایشان فرمودند و  با این رویکرد سیاست جنایی قوه قضاییه تببین کردند  و تبیین آن بستری برای بازندگی قانون مجازات مبحث تعزیرات است که اجرایی خواهد شد. انتهای پیام,حقوقی و قضایی,۱ اردیبهشت ۱۴۰۰ / ۰۴:۱۵,"قانون مجازات اسلامی,قانون آیین دادرسی کیفری,عباس تدین",سیاست جنایی ایران نیازمند به تدقیق و بازنگری مجدد است
298,به گزارش ایسنا، پس از منچستر سیتی به عنوان اولین تیم کناره‌گیری کرده از سوپرلیگ، منچستر یونایتد، آرسنال، لیورپول و تاتنهام در بیانیه‌هایی جداگانه اعلام کردند که در این رقابت شرکت نمی‌کنند. همچنین اخبار زیادی هم از کناره‌گیری چلسی از سوپرلیگ وجود دارد اما هنوز این باشگاه به طور رسمی این خبر را تایید نکرده است اما با کناره‌گیری احتمالی چلسی از سوپرلیگ، ۶ تیم انگلیسی حاضر در این رقابت کناره‌گیری کرده و به نوعی پشت پرز را در جنگ با یوفا خالی کرده‌اند. بیانیه‌های دو باشگاه لیورپول و منچستر یونایتد مختصر بوده اما آرسنال و تاتنهام توضیح بیشتری داده‌اند. در بیانیه آرسنال و تاتنهام اشاره شده که آن‌ها نمی‌خواستند پس از عنوان شدن پیشنهاد حضور در سوپرلیگ از قافله عقب بمانند و به همین دلیل حضور در این رقابت را پذیرفتند. حال پس از گذشت ۴۸ ساعت از خبرسازی سوپرلیگ اروپا به نظر می‌رسد با کناره‌گیری رسمی ۶ تیم انگلیسی از این رقابت باید پروژه سوپرلیگ اروپا را تمام شده فرض کرد. در حال حاضر تنها رئال مادرید، بارسلونا، اتلتیکو مادرید، میلان‌، اینتر و یوونتوس باقی مانده‌اند که از بین آن‌ها شایعاتی مبنی بر کناره‌گیری اتلتیکو مادرید و بارسلونا وجود دارد اما هنوز چیزی رسمی اعلام نشده است. فلورنتینو پرز، مدیرعامل باشگاه رئال مادرید و رئیس سوپرلیگ اروپا پیش از این اعلام کرده بود که ۱۲ تیم اصلی این رقابت قراردادی امضا کردند و به خاطر آن نمی‌توانند از سوپرلیگ کناره‌گیری کنند اما به نظر می‌رسد تیم‌ها بی‌توجه به قراردادشان از این رقابت کنار کشیده‌اند. در نهایت باید دید پروژه پرز که به بهانه مشکلات مالی تیم‌های اروپا به خصوص در شرایط کرونا مطرح شد، در روزهای آینده با چه سرنوشتی مواجه می‌شود و آیا به سرنوشت دلخواه اغلب هواداران فوتبال یعنی شکست خوردن دچار می‌شود یا نه. انتهای پیام,فوتبال، فوتسال,۱ اردیبهشت ۱۴۰۰ / ۰۳:۵۱,سوپر لیگ اروپا,انگلیسی‌ها پشت پرز را خالی کردند/ شکست در انتظار سوپرلیگ!
299,روح الله رستمی در گفت و گو با ایسنا،  در خصوص اردوی تیم ملی پاراوزنه‌برداری در جزیره کیش اظهار کرد: از ۱۵ فروردین ماه اردوی تیم ملی در جزیره کیش با حمایت کمیته ملی پارالمپیک آغاز شده که تا ۱۰ اردیبهشت ادامه خواهد داشت. شرایط خوبی بر اردو حاکم است و مشکل خاصی وجود ندارد. وی درباره برنامه تمرینات در کیش گفت: در حال حاضر تنها بعدازظهرها در کیش تمرینات بدنسازی و کار با وزنه انجام می دهیم، البته چون اردیبهشت تورنمنت بین المللی گرجستان را پیش رو داریم، فشار تمرینات بالاست. عضو تیم ملی پاراوزنه‌برداری در پایان درباره حضورش در تورنمنت گرجستان گفت: به سختی در حال تمرین هستم تا پس از مدت ها دوری از مسابقات، در گرجستان رکورد خوبی را به ثبت برسانم. رقابت‌های گرجستان آخرین مسابقه گزینشی در وزنه برداری است که از ۲۷ اردیبهشت تا سوم خرداد برگزار می‌شود. سعی دارم بهترین عملکرد را در این مسابقات داشته باشم. انتهای پیام,سایر ورزش‌ها,۱ اردیبهشت ۱۴۰۰ / ۰۴:۴۰,پارا وزنه‌برداری,وزنه بردار پارالمپیکی: به دنبال رکوردشکنی و مدال طلای توکیو هستم
300,دکتر حیدر محمدی در گفت و گو با ایسنا، درباره وضعیت واردات واکسن کرونا در کشور، گفت: تاکنون ۵۲۰ هزار دُز اسپوتنیک‌وی وارد کشور شده، ۶۵۰ هزار دُز واکسن چینی، ۷۰۰ هزار دُز واکسن آسترازنکا و ۱۲۵ هزار دُز واکسن بهارات هند وارد کشور شده است که تاکنون بیش از ۵۰۰ هزار دُز واکسن کرونا در کشور تزریق شده است. وی افزود: به طور کلی کووکس قرار بود ۱۶ میلیون و ۸۰۰ هزار دُز واکسن به ما بدهد، اما فعلا فقط ۷۰۰ هزار دُز به ما داده‌اند یا مثلا بهارات هند قرار بود طبق قرارداد به ما ۲.۵ میلیون دُز واکسن دهند، اما فقط ۱۲۵ هزار دُز دادند. در عین حال روسیه برای واکسن اسپوتنیک از قرارداد ۱۰ میلیونی ۲ میلیون دُزش را نهایی کرد که از آن هم فعلا ۵۲۰ هزار دُز به ما داده‌اند. محمدی با اشاره به برخی انتقادات مبنی بر روند کند واردات واکسن کرونا به کشور، گفت: فرآیند ساخت واکسن، فرآیندی پیچیده و زمان‌بر است. در حال حاضر در کشور خودمان هنوز واکسن کرونا به بهره‌برداری نرسیده است، اما وقتی واکسن کرونا در کشور به بهربرداری برسد، انتظار می‌رود که ابتدا برای مردم خودمان واکسن تزریق کنیم و بعد از آن اگر مازاد بر جمعیت واکسن داشتیم، صادر کنیم. در کشورهای دیگر هم به همین صورت است. کشورهایی که اکنون به ما واکسن می‌فروشند، واکسن را تولید کردند و ابتدا برای مردم خودشان تزریق می‌کنند و امکان محدودی هم برای صادرات گذاشتند. به هر حال می‌بینیم که کشورهای تولیدکننده هم هنوز همه مردم خودشان را به صورت ۱۰۰ درصد واکسینه نکردند. ما هم هر زمان که واکسن کرونای داخلی‌مان را تولید کنیم تا زمانی که مردم خودمان را واکسینه نکنیم، اجازه صادرات به کسی نمی‌دهیم. هرچند که برخی کشورها همزمان با تولید، صادرات هم انجام می‌دهند که به ما هم می‌فروشند. وی با بیان اینکه بعد از اینکه واکسن‌های ما به تولید برسند، ابتدا مردم خودمان را واکسینه می‌کنیم و سپس وارد برنامه صادرارت می‌شویم، تاکید کرد: علت اینکه اکنون می‌بینید واردات واکسن محدود است، به این دلیل است که به طور کلی واکسن در دنیا محدود است و همین میزانی هم که وارد می‌کنیم، با هزار مذاکره و ارتباطات سیاسی، اقتصادی و رفاقتی و ... وارد می‌شود. محمدی با اشاره به ثبت واکسن‌های کرونایی که وارد کشور می‌شوند، در سامانه تی‌تک، گفت: کلیه اطلاعات واکسن‌هایی که وارد کشور شده و تزریق می‌شوند در قسمتی به نام داشبورد که در سامانه تی‌تک است، وجود دارد و به صورت لحظه‌ای برای همکاران ما قابل مشاهده است که بدانند که در چه منطقه‌ای، چه تعدادی و از چه واکسنی ارائه دادند. چه تعداد واکسن وارد شده، چه تعداد تزریق شده، چه میزان در دوز اول و چه میزان در دوز دوم تزریق شده و در کدام استان، دانشگاه، شهر و کدام منطقه بهداشت چه میزان و برای کدام کد ملی تزریق شده است. همه این اطلاعات در سامانه تی‌تک به ریز ثبت می‌شود. وی تاکید کرد: بر این اساس اگر واکسنی از سیستم خارج شده و به بازار نشت شود، می‌توان به دقت متوجه شد که از کجا نشت شده و همه اطلاعاتش مشخص است. البته تاکنون هیچ گزارشی مبنی بر نشت واکسن کرونا نداشتیم. البته سازمان بهداشت جهانی گزارش کرده است که حدود ۲۰۰ میلیون واکسن فیک و تقلبی متاسفانه تولید شده و دارد فروخته می‌شود. در ایران هم متاسفانه به اسم واکسن کرونا ارقام بسیار بالایی از مردم طلب می‌کنند، اما توصیه ما به مردم این است که فقط از همان مسیری واکسن را دریافت کنند که وزارت بهداشت اعلام می‌کند. وی تاکید کرد: در حال حاضر وزارت بهداشت واکسیناسیون را فقط از طریق مراکز بهداشت و درمانی و به صورت رایگان انجام می دهد. بنابراین اگر کسی گفت که واکسن کرونا می‌فروشم، مردم مطمئن باشند که واکسنش تقلبی است. مگر اینکه ما خودمان رسما اعلام کنیم که فلان جا واکسن را عرضه می‌کند. انتهای پیام,سلامت,۱ اردیبهشت ۱۴۰۰ / ۰۴:۴۲,"کروناویروس,همه_باهم_علیه_کرونا,خیز چهارم کرونا,واکسن کرونا",۲۰۰ میلیون واکسن کرونای فیک در جهان/از مسیری که وزارت بهداشت می‌گوید، واکسن بزنید
301,دکتر جعفر صادق تبریزی در گفت‌وگو با ایسنا، با تاکید مجدد بر اینکه پیامی که در شبکه‌های مجازی مبنی بر ثبت نام برای دریافت واکسن کرونا دست به دست می‌شود جعلی است، گفت: این کار یک شیطنت است و چنین پیامی از سوی وزارت بهداشت نبوده است. آدرسی که اعلام شده است مربوط به پرونده الکترونیک سلامت است که تنها پزشکان، مراقبین سلامت و بهورزان به آن دسترسی دارند و پس از ارائه خدمت به مردم آن را در پرونده درج می‌کنند. نام کاربری و کد ورود به سایت به هیچ کس داده نمی‌شود. وی افزود: بررسی‌های بیشتر در حال انجام است تا با شناسایی عاملان این اتفاق، برخوردهای لازم با آنها صورت گیرد. تبریزی درباره افرادی که قرار است بر اساس اولویت‌بندی سند ملی واکسیناسیون طی هفته‌های آینده تزریق واکسن داشته باشند، اظهار کرد: این افراد یا در سامانه‌های سطح اول پرونده الکترونیک دارند و یا ندارند. اکنون بیش از ۸۵ درصد افراد پرونده الکترونیک سلامت دارند و در طول زمان شیوع کووید۱۹ با آنها تماس گرفته شده و مورد غربالگری تلفنی قرار گرفتند یا توصیه‌های لازم برای عدم ابتلا به بیماری به آنها شده است. اما افرادی که فاقد پرونده الکترونیک سلامت هستند می‌توانند با مراجعه به نزدیک‌ترین پایگاه سلامت یا خانه بهداشت محل سکونت خود، در مدت زمانی کوتاه ( ۱۵ دقیقه) اقدام به تشکیل این پرونده کنند. وی گفت: تنها مدرک مورد نیاز برای ثبت نام پرونده الکترونیک سلامت، در دست داشتن کارت ملی است و در صورتی که بیماری زمینه‌ای دارند باید مدارکی برای اثبات آن همراه خود ببرند تا اطلاعات به دقت ثبت شود. وی افزود : از طرف دیگر ساز و کاری را دنبال می‌کنیم که ظرف هفته آینده تکمیل شده و سپس از آن طریق با آدرس و نام وزارت بهداشت از طریق ارسال پیامک برای سرپرست خانوار روش انجام کار را به مردم اطلاع رسانی خواهیم کرد. تبریزی افزود: البته اکثر افراد دارای پرونده الکترونیک سلامت هستند و بهورز آنها در روستا یا مراقب سلامت در شهر با آنها تماس خواهند گرفت و زمان تزریق واکسن را به آنها اعلام می‌کنند که به پایگاه مربوطه رفته و واکسن کرونا را دریافت می‌کنند. وی تاکید کرد: جای نگرانی وجود ندارد و به محض تامین واکسن، اقدامات مربوط به تزریق آن بر اساس اولویت بندی سند ملی واکسیناسیون برای تمام جمعیت صورت خواهد گرفت. تبریزی تاکید کرد: نحوه فراخوان از طریق رسانه‌های جمعی بویژه صدا و سیما خواهد بود که اطلاع‌رسانی شود چه گروه سنی در چه بازه زمانی برای دریافت واکسن مراجعه کنند و سپس ارسال پیامک و هماهنگی تلفنی از سوی بهورز یا مراقب سلامت صورت می‌گیرد. انتهای پیام ,سلامت,۱ اردیبهشت ۱۴۰۰ / ۰۵:۱۲,"واکسن کرونا,کووید-19,کروناویروس,همه_باهم_علیه_کرونا,پرونده الکترونیک سلامت,سامانه سيب,شبکه بهداشتی درمانی,خانه بهداشت,پایگاه سلامت,وزارت بهداشت,خیز چهارم کرونا",اطلاع‌رسانی واکسن کرونا با ارسال پیامک به سرپرست خانوار/پرونده الکترونیک سلامت خود را کامل کنید
302,دکتر مجید قربانی نُهوجی، عضو هیأت علمی پژوهشکده گیاهان دارویی جهاد دانشگاهی در گفتگو با ایسنا، با اشاره به فصل رویش قارچ‌های وحشی گفت: قارچ‌ها (fungi) موجوداتی هستند که مانند گیاهان و جانوران به لحاظ تکوینی چندان پیشرفته نبوده و اندام تمایزیافته‌ای ندارند و به همین دلیل، از لحاظ ظاهری تفاوت عمده‌ای بین آنها دیده نمی‌شود. تأثیر وقوع رعد و برق در رشد سریع قارچ‌های وحشی وی تأکید کرد: قارچ‌ها در فصولی که میزان بارش بیشتر بوده و هوا مرطوب است، به‌ویژه اگر پس از وقوع رعد و برق، بارشی صورت بگیرد، در سراسر دشت و عرصه‌های طبیعی دیده می‌شوند. علاوه بر تأمین رطوبت لازم (پس از بارش)، وقوع رعد و برق باعث می‌شود که نیتروژن موجود در هوا که به‌صورت نیتروژن غیرمؤثر و غیرقابل استفاده برای گیاهان است، به حالت نیترات تبدیل و همراه باران وارد خاک شود؛ در نتیجه محیط برای رشد قارچ مساعد می‌شود. به همین علت یک روز پس از بارش، تمامی عرصه‌های طبیعی مملو از قارچ‌های وحشی و خودرو می‌شوند. دکتر قربانی نهوجی افزود: با وجود کتاب‌های متعدد در زمینه قارچ‌شناسی و علی‌رغم ارائه توصیفات مختلف در این زمینه، شناسایی و تشخیص قارچ‌های سمّی که به صورت وحشی و خودرو در عرصه‌های طبیعی رشد می‌کنند، حتی برای متخصصان هم دشوار است؛ بنابراین در زمینه استفاده از این نوع قارچ‌ها باید دقت لازم را به خرج داد. وی تأکید کرد: حدود ۵۰ گونه قارچ سمی در کشور داریم که با عملکردها و مکانسیم‌های مختلف باعث ایجاد مسمومیت در بدن انسان می‌شوند. بعضی از قارچ‌ها سمیّت خود را بسیار سریع نشان می‌دهند. در حالی که برخی دیگر اثرات میان‌مدتی داشته و برخی دیگر نیز در بلندمدت اثرات سمیّت خود را بروز می‌دهند. در بین قارچ‌های سمّی شناسایی‌شده در کشور، همه اینگونه عوارض دیده شده است. لذا برای بحث سمیّت قارچ‌های کشور ما با یک عارضه مشخص روبرو نیستیم و حتی ممکن است با توجه به فیزیولوژی بدن هر فرد، عوارض به شکل خفیف یا جدی‌تر بروز پیدا کند. عوارض بسیار جدی و مرگبار مصرف قارچ‌های وحشی سمّی عضو هیأت علمی پژوهشکده گیاهان دارویی جهاد دانشگاهی افزود: مسمومیت با قارچ‌ها می‌تواند عوارض بسیار گسترده‌ای داشته باشد؛ از مسمومیت‌های خفیف همراه با تهوع و عوارض گوارشی تا مسمومیت‌های بسیار جدی‌تر که می‌تواند با حالت‌های توهمی، مسمویت‌های شدید کبدی و حتی مرگ همراه باشد. بنابراین تأکید می‌کنیم که افراد به شناخت نسبی خود از قارچ‌ها اعتماد نکرده و از قارچ‌های وحشی به عنوان یک خوراک معمول استفاده نکنند. دکتر قربانی نهوجی تأکید کرد: دانش دقیقی در زمینه تفکیک و تمایز قائل شدن بین قارچ‌های سمّی و خوراکی وجود ندارد. متأسفانه هر ساله صدها نفر در کشور به دلیل مصرف قارچ‌های وحشی، دچار مسمویت شده و حتی جان خود را از دست می‌دهند. بسیاری از افرادی که دچار مسمومیت با قارچ شده و جان خود را از دست دادند، افراد بومی و محلی بودند که فکر می‌کردند شناخت خوبی از قارچ های سمّی داشته و با اعتماد به دانش خود، به سمت استفاده از این قارچ‌ها رفتند که این مسأله متأسفانه باعث آسیب‌های جدی و حتی مرگ این افراد شد. وی افزود: استفاده از قارچ‌های وحشی و خودرو در استان‌های آذربایجان‌های شرقی و غربی، کردستان و ساکنان محدوده کوهستان زاگرس و البرز بیش از سایر مناطق است و متأسفانه آمار مسمومیت و مرگ و میر ناشی از مصرف این قارچ‌ها در این مناطق بسیار بالاتر از استانداردهای دنیا است. اطلاعات قدیمی و غلط در زمینه شناسایی قارچ‌های سمّی دکتر قربانی نهوجی خاطر نشان کرد: برخی اطلاعات قدیمی در زمینه قارچ‌های سمّی، محل تشکیک هستند؛ به عنوان مثال باور غلطی در بین اقوام مختلف وجود دارد که معتقدند، قارچ‌هایی که زیر گیاه کُما رشد می‌کنند، خوراکی هستند، درحالیکه مرگ‌آفرین‌ترین قارچ‌ها نیز زیر همین گیاه می‌رویند. یکی دیگر از باورهای غلط در این زمینه این است که اگر سفیده تخم‌مرغ را در کنار قارچ قرار دهیم، در صورت سمّی بودن قارچ، رنگ سفیده به قهوه‌ای تبدیل می‌شود که این حرف نیز به هیچ عنوان قابل استناد و اعتماد نیست. خودداری از جمع‌آوری قارچ‌های وحشی از عرصه‌های طبیعی عضو هیأت علمی پژوهشکده گیاهان دارویی جهاد دانشگاهی تأکید کرد: شکل ظاهری یا رنگ قارچ نمی‌تواند نشانه‌ای از سمّی بودن یا نبودن قارچ باشد. ممکن است گونه‌های مختلف از یک جنس، یکی خوراکی و دیگری کاملاً سمّی باشد، درحالیکه از لحاظ ظاهری کاملاً شبیه هم هستند. به مردم توصیه می‌کنیم از جمع‌آوری قارچ‌های وحشی و خودرو از دشت‌ها و عرصه‌های طبیعی جداً خودداری کنند؛  اما اگر احیاناً این قارچ‌ها را جمع‌آوری و مصرف می‌کنند، در ابتدا توصیه می‌شود که در مقادیر بسیار کم آنها را مصرف کنند تا چنانچه احیاناً قارچ سمّی بود، عوارض مرگ‌آفرین برای فرد به همراه نداشته باشد؛ زیرا آنچه باعث (شدت) مسمومیت می‌شود، دوز یا میزان ماده مصرفی است. وی افزود: توصیه دیگر ما این است که قارچ‌های وحشی و خودرو را به هیچ عنوان به‌شکل خام مصرف نکنند. بسته به نوع ترکیب موجود در قارچ که باعث ایجاد مسمومیت می‌شود، حرارت دادن به شکل کبابی یا جوشاندن می‌تواند تاحدودی باعث از بین رفتن ترکیب سمّی شده و میزان مسمویت قارچ را کمتر کند. البته این مسأله را نمی‌توان به همه قارچ‌ها تعمیم داد. افراد اگر تمایل به استفاده از قارچ به عنوان یک منبع غذایی سرشار از پروتئین دارند، حتماً به سمت قارچ‌های استاندارد و کشت‌شده بروند و از مصرف قارچ‌های وحشی و خودرو به دلیل خطرات احتمالی خودداری کنند. عضو هیأت علمی پژوهشکده گیاهان دارویی جهاد دانشگاهی خاطر نشان کرد: در صورتی که فرد دچار مسمومیت در اثر استفاده از قارچ شد، باید بلافاصله به مراکز درمانی منتقل شود. پزشک معالج حتماً باید بداند فرد چه نوع قارچی مصرف کرده است تا براساس نوع قارچ، داروی مورد نیاز را تجویز کند. بنابراین، اطرافیان فرد باید حتماً یک نمونه از قارچ مصرف‌شده را به همراه داشته باشند تا درمان مناسب به سرعت انجام شود. اهمیت توسعه دانش و آگاهی عمومی در زمینه قارچ‌های وحشی دکتر قربانی نهوجی در پایان تأکید کرد: معتقدم اصلی‌ترین و مؤثرترین شکل پیشگیری از مسمومیت با قارچ‌ها، توسعه دانش و آگاهی افراد در زمینه مصرف نکردن قارچ‌های خودرو و وحشی است و این موضوع باید به یک فرهنگ عمومی تبدیل شود. انتهای پیام,جهاد دانشگاهی,۱ اردیبهشت ۱۴۰۰ / ۰۴:۵۱,"قارچ ,قارچ سمی,مسمومیت با قارچ سمی,گياهان دارويي,پژوهشکده گیاهان دارویی جهاد دانشگاهی,جهاد دانشگاهی,دکتر مجید قربانی نهوجی",کلاه رنگی‌ها، کلاه سرتان نگذارند! /اهمیت توسعه آگاهی عمومی در زمینه قارچ‌های وحشی
303,به گزارش ایسنا، یکی از مهم ترین دغدغه های ورزشکاران به سر وزن رسیدن برای مسابقات مربوط می شود  در حالی که روش های درست و نادرستی طی سالیان گذشته از سوی برخی مدنظر قرار گرفته است. استفاده از مدرها (که دوپینگ هم محسوب می شود)، سونا و ننوشیدن آب برای سر وزن رسیدن غیر علمی است؛ این روش ها عمدتا موجب از دست رفتن آب بدن و کاهش عملکرد و احتمال بروز کرامپ و کاهش قدرت تعریق و آسیب های گرمایی می شود. حتی اگر ورزشکاران آب از دست رفته را از طریق سرم های وریدی دریافت کنند، عملکرد از دست رفته اصلاح نخواهد شد، در عین حال هر گونه تزریق در زمان مسابقات با قوانین مبارزه با دوپینگ مغایرت دارد. بهترین روش برای تنظیم یک برنامه غذایی طولانی مدت زیر نظر کارشناسان تغذیه است و محدود کردن بیش از اندازه انرژی دریافتی از طریق غذا، ممکن است دختران ورزشکار را در معرض سه گانه زن ورزشکار قرار دهد. در تعریف اولیه سه گانه زنان ورزشکار می توان به وجود سه اختلال خوردن (بی اشتهایی عصبی، پرخوری عصبی و... )، آمنوره (اختلال در نظم و یا قطع قاعدگی) و پوکی استخوان اشاره کرد، هرچند با پژوهش‌های بیشتر، گستره آن افزایش یافت. در ادامه این مطلب که از سوی لاله حاکمی  نایب رئیس بانوان فدراسیون پزشکی ورزشی تهیه شده و در اختیار ایسنا قرار گرفته، آمده است: در صورت بالا بودن درصد چربی بدن، استفاده از مکمل های چربی سوز می تواند کمک کننده باشد و بدیهی است مکمل های مصرفی متناسب در زمان مسابقات و زمان اردوها متفاوت خواهد بود. انتهای پیام,علم ورزش,۱ اردیبهشت ۱۴۰۰ / ۰۵:۳۶,"وزن,ورزشکاران,مسابقه,علم ورزش",چگونه سر وزن به مسابقه برسیم؟
304,"به گزارش ایسنا، به نقل از رویترز، کارشناسان مستقل حقوق بشر سازمان ملل در بیانیه مشترکی اظهار داشتند: این که مقامات امارات پس از پخش این فیلم در ماه فوریه هیچ اطلاعاتی از لطیفه دختر شیخ محمد بن راشد ، حاکم دبی ارائه ندادند، ما را نگران کرده است. کارشناسان سازمان ملل در ادامه خواهان ارائه اطلاعات بیشتر در مورد وضعیت وی شدند. در این بیانیه، کارشناسان خاطرنشان کردند که آنها از همان زمان نگرانی‌های خود را به دولت اماراتدر مورد ""ناپدید شدن اجباری و بازداشت غیر مجاز"" اعلام کرده اند. آنها افزودند: بازداشت مداوم و بدون تماس لطیفه ممکن است عواقب مضر جسمی و روانی برای وی داشته باشد و ممکن است به یک رفتار بی‌رحمانه ، غیرانسانی و تحقیرآمیز منجر شود. کارشناسان افزودند: بیانیه مقامات اماراتی فقط نشان می‌دهد که آنها در خانه از لطیفه مراقبت می‌کنند که در این مرحله کافی نیست. این هیئت کارشناسان شامل بازرسان سازمان ملل است که به موارد شکنجه و خشونت علیه زنان رسیدگی می‌کنند. در بیانیه مذکور آمده است که کارشناسان خواستار ""بررسی مستقل شرایط بازداشت و آزادی فوری وی"" شده‌اند. در ۱۹ فوریه ، امارات اعلام کرد که لطیفه در خانه تحت مراقبت است. این اقدام امارات پس از آن صورت گرفت که دفتر حقوق بشر سازمان ملل به ریاست میچل باچله در میان نگرانی های بین المللی در مورد سرنوشت لطیفه، از امارات خواست شواهدی از زنده بودن وی ارائه دهد. مقامات امارات هنوز واکنشی به این درخواست جدید نشان ندادند. سخنگوی دفتر کار باچله اخیرا گفت که او مدرکی از زنده بودن لطیفه از امارات دریافت نکرده است. پیشتر بی بی سی ویدیویی را از لطیفه منتشر کرده بود که در آن وی گفته بود توسط پدرش در ویلایی گروگان گرفته شده است. در آن زمان سفارت امارات در لندن اعلام کرد، خانواده لطیفه تأکید کرده‌اند که وی در منزل تحت نظارت پزشکی است و حالش رو به بهبودی است. انتهای پیام",آسیا،خاورمیانه,۱ اردیبهشت ۱۴۰۰ / ۰۶:۲۶,امارات متحده,درخواست کارشناسان حقوق بشر سازمان ملل برای آزادی شاهدخت امارات
305,"به گزارش ایسنا، به نقل از رویترز، عبدالرحیم بیوض، رئیس دفتر ارتباط مراکش در تل‌آویو گفت که پروازهای مستقیم بین مراکش و اراضی اشغالی پس از ماه رمضان برقرار می‌شود. اظهارات بیوض پس از دیدار روز سه شنبه وی با وزیر همکاری منطقه‌ای رژیم صهیونیستی ایراد شد و دو طرف در این دیدار درباره توافق نامه صلح و همکاری امضا شده میان رباط و تل‌آویو گفتگو کردند. این دیپلمات مراکشی افزود: ""سنت‌های یهود بخشی جدایی ناپذیر از فرهنگ مراکش است."" وزیر اسرائیلی نیز به نوبه خود با بیان این که توافقنامه‌های صلح ""اساساً اوضاع سیاسی منطقه ما را تغییر داده و جو کاملاً جدیدی را در خاورمیانه ایجاد می‌کند"" ، بر ""اهمیت"" توافق نامه صلح میان دوطرف تأکید کرد. وی توضیح داد که وزارت همکاری‌های منطقه‌ای برای پیشبرد پروژه های مشترک تلاش خواهد کرد. انتهای پیام",فرامنطقه ای,۱ اردیبهشت ۱۴۰۰ / ۰۶:۵۱,عادی سازی روابط میان مراکش و اسرائیل,مراکش موعد پروازهای مستقیم با اراضی اشغالی را اعلام کرد
306,"به گزارش ایسنا، به نقل از شبکه i۲۴، بنیامین نتانیاهو، نخست وزیر رژیم صهیونیستی سه شنبه در یک کنفرانس مطبوعاتی گفت: ""انتخابات اخیر ثابت کرد که مردم خواهان یک دولت راست گرا هستند."" نتانیاهو با انتقاد شدید از نفتالی بنت، رهبر حزب ""یمینا"" به خاطر مخالفتش با تشکیل دولت راستگرا گفت که دلایل این مساله شخصی است نه ایدئولوژیک. وی گفت: تنها راه برون رفت از بن بست سیاسی اسرائیل تصویب لایحه حزب شاس و برگزاری انتخابات مستقیم نخست وزیری بدون انحلال کنست است. حزب افراطی شاس پیش‌نویس قانونی را ارائه کرده که اجازه انتخاب نخست‌وزیر به شکل مستقیم را می‌دهد. بسیاری از احزاب با این قانون مخالفند اما نتانیاهو مدعی شده که اکثریت زیادی با این پیشنهاد موافق هستند. نتانیاهو افزود: ""متأسفانه بنت فقط به دلیل جاه طلبی شخصی و رسیدن به پست نخست وزیر آن هم با ۷ کرسی ، اجازه نمی‌دهد دولت جدید را تأسیس کنم. ما برای تعیین نخست وزیر به انتخابات مستقیم و سریع نیاز داریم تا مردم بتوانند رأی دهند. تنها اینگونه از بن بست سیاسی خارج می‌شویم و به راه حل های دیگر هم نیاز نداریم."" انتهای پیام",آسیا،خاورمیانه,۱ اردیبهشت ۱۴۰۰ / ۰۷:۱۹,مذاکرات تشکیل دولت اسرائیل,نتانیاهو: مخالفت بنت با تشکیل دولت به دلایل شخصی است نه ایدئولوژیک
307,«محمدطاهر طیب زادگان» در گفت‌وگو با خبرنگار ایسنا افزود: مراجعات  و  بستری  کرونایی  در  بیمارستان  امام  خمینی(ره)  دهدشت  از  ظرفیت  بیمارستان  بیشتر  است . وی اظهار کرد: بیمارستان امام خمینی (ره) دهدشت در مجموع۲۳۵ تختخوابی است که در برخی روزها تا ۱۸۰ تخت این بیمارستان در اختیار بیماران کرونایی قرار گرفته است. مدیر شبکه بهداشت و درمان شهرستان کهگیلویه با بیان اینکه اصلاً پیش بینی نمی کردیم که با این بحران مواجه شدیم، خاطرنشان کرد: بیشتر بخش‌های بیمارستان امام خمینی(ره) دهدشت به بیماران کرونایی اختصاص داده شده است و تنها بخش‌های جراحی و داخلی، اطفال و نوزادان و سی‌سی‌یو یا آی‌سی‌یو را با هم ادغام کرده ایم. طیب زادگان تصریح کرد: علاوه بر این که بیمار تخت های بیمارستان امام خمینی (ره) دهدشت پُر شده است هم اکنون اورژانس و راهروهای اورژانس این شهر نیز از بیماران کرونایی پُر شده است که بر روی تخت و برانکارد تحت مراقبت و درمان هستند. وی ادامه داد: روند بستری بیماران کرونایی از شهرستان‌های چرام و لنده روزانه در حال افزایش است. خانوادگی  شدن  کروناویروس  در  کهگیلویه مدیر شبکه بهداشت و درمان شهرستان کهگیلویه عنوان کرد: در اعمال محدودیت های کرونایی قطعاً باید سختگیرانه تر ادامه داده شود تا بتوانیم این شرایط بحرانی کرونایی در این شهرستان را به ثبات برسانیم. طیب زادگان تاکید کرد: شرایط انتقال کروناویروس در شهرستان کهگیلویه خانوادگی است که انتظار داریم مردم شهرستان‌های چرام و لنده و پروتکل های بهداشتی را جدی تر از همیشه رعایت کنند چراکه هفت نفر از یک خانواده به کرونا مبتلا شدند و همچنین از یک خانواده دو نفر بعلت کروناویروس فوت کرده اند. وی اظهار کرد: از مردم انتظار داریم در صورتی که یک نفر از اعضای خانواده آنها به کروناویروس مبتلا شده در خانه نیز پروتکل‌ها را رعایت کنند و کرونا را ساده و عادی نگیرند تا دیگر اعضای خانواده دچار مشکل نشوند. مدیر شبکه بهداشت و درمان شهرستان کهگیلویه گفت: بیمارستان امام خمینی(ره) دهدشت ضمن خدمات دهی به بیماران کرونایی شهرستان کهگیلویه به بیماران کرونایی شهرستان‌های چرام و لنده نیز خدمات ارائه می دهد که متاسفانه هم اکنون این بیمارستان پُر شده است. طیب زادگان افزود: در صورتی که این وضعیت ادامه پیدا کند جوابگوی بیماران کرونایی نخواهیم بود و از توان ما خارج است البته برای نیازمندی‌ها مدام با دانشگاه علوم پزشکی در ارتباط هستیم. به مردم توصیه می‌شود کرونا را بیش از پیش جدی بگیرند و آمارهای کرونا نیز واقعی است هرکس آمار کرونا را قبول ندارد می تواند بیاید و از نزدیک وضعیت بیمارستان امام خمینی دهدشت را ببیند. وی اظهار کرد: تعداد فوتی های کرونایی طی فروردین ماه ۱۴۰۰ در شهرستان کهگیلویه از ابتدای شیوع کرونا تا کنون، رکورد بی سابقه به ثبت رسانده است. آتش  رعایت  نکردن  پروتکل‌های  دامن  همه  را  خواهد  گرفت مدیر شبکه بهداشت و درمان شهرستان کهگیلویه خاطرنشان کرد: بیشتر بیماران بستری در بیمارستان امام خمینی (ره) دهدشت در سنین جوان هستند. طیب زادگان ادامه داد: در صورتی که این روند افزایشی در شهرستان کهگیلویه ادامه پیدا کند آتش رعایت نکردن پروتکل های بهداشتی که در این شهرستان شعله‌ور شده دامن همه را خواهد گرفت. شروع  شدن  دورهمی‌های  بازی  گُرنا  و  شطرنج! وی تاکید کرد: در شهرستان کهگیلویه از تجمعات عروسی و عزا جلوگیری شده و این تجمعات جمع شد اما متاسفانه سایر دورهمی های از جمله بازی گُرنا و شطرنج در این شهرستان شروع شده است! مدیر شبکه بهداشت و درمان شهرستان کهگیلویه اضافه کرد: از مردم انتظار داریم در این شرایط کرونایی جهت سلامتی خود خانواده و دیگران مسئولانه برخورد کرده و پروتکل های بهداشتی را رعایت کنند. طیب زادگان بیان کرد: نیازمند همکاری جدی تر از گذشته مردم هستیم چرا که کادر درمان هرچه در توان دارند انجام می دهند اما اگر مردم را رعایت نکنند با فاجعه مواجه خواهیم شد. انتهای پیام,کهگیلویه و بویراحمد,۱ اردیبهشت ۱۴۰۰ / ۰۰:۲۴,"استانی-شهرستانها,كهگيلويه و بويراحمد,همه_باهم_علیه_کرونا,کروناویروس,شبکه بهداشت و درمان,كهگيلويه,بيمارستان ,دورهمی,مراسم عروسي,تخت‌های بیمارستانی",بحران کرونایی در تنها بیمارستان پُر شده ۳شهرستان/ پُر شدن اورژانس و راهروها
308,این شاعر و پژوهشگر ادبی در نوشتاری با عنوان «میانسالی؛ آشفتگیِ منجر به کمال و نقش افسردگی سعدی در خلق گلستان» که به مناسبت اول اردیبهشت‌ماه، روز بزرگداشت سعدی در اختیار ایسنا قرار داده، نوشته است: «تن دادن به عزلتی ناخواسته و انزوایی حاصل از فروپاشی روان، در نتیجه آن، احساس شکست و تأثّرِ عمیق از عدم توان نوشتن، شکایت از دردی عمیق است که وقتی با «زجر ننوشتن» همراه می‌شود، سقوط ناگزیر و پنهان به سمت مرگی خاموش برای یک نویسنده و شاعر است. با نگاهی همه‌جانبه به زندگی شاعران و نویسندگانی که در سنین میانسالی دم از بحران یا شبه بحرانی عمیق می‌زنند که آنان را منزوی و افسرده کرده است می‌توان ارتباطی میان ورود شاعران و نویسندگان از دوران شور و شوق جوانی به سکون و ترک‌شدگی میانسالی یافت که انگار دوره‌ای ناگزیر در زندگی آنان است. الیوت ژاک (Elliot Jaques) در دهه شصت مفهوم بحران میانسالی را مطرح کرد و روان‌شناسان پیروِ «فروید» مانند «یونگ» فراوان از آن استفاده کردند. بحران میانسالی به دوره‌ای طبیعی در زندگی افراد اطلاق می‌شود که طی آن از دوره‌ جوانی به دوره‌ میانسالی وارد می‌شوند. در این دوره، میانسالان مدام دستاوردها، اهداف و رؤیاهای‌شان را با آن‌چه در گذشته آرزویش را داشتند، و مرحله‌ فعلی زندگی‌شان مقایسه می‌کنند. در شاعران و نویسندگان از دو جهت قابل ارزیابی است؛ یکی این‌که توان خلق آثاری با حالات و اشتیاقات دوران جوانی را در خود نمی‌بینند یا آمال و آرزوهای اوان جوانی و آرزوها و پیشرفت‌های مورد نظر آن دوران را از دست‌رفته می‌بینند و در این حقیقت همان نقل قول را به یاد می‌آورد که شاعر همیشه در پی آن است که بهترین اثرش را بنویسد. آنان گمان می‌کنند که هرگز در دوران گذشته طلایی موفق به خلق چیزی که به‌خاطرش سال‌های عمر را از دست دادند، نشدند. این احساسات همسو سبب می‌شود که فکر غبن و ضرر از سال‌های گذشته در آنان شکل بگیرد. فریدون توللی در شعری می‌گوید: ای داد! چهــر عمـر غبـــار زمــــان گرفت خـورشید عشــق تیرگــی جاودان گرفت مـوی سپیـد پرچم تسلیم بـرکـشیـد دیــدار ِ مـــرگ، تیـــر ستیــز از کمان گرفت دست فســوس، بر ســر امــواج خاطرات بس عشق‌های مرده که از هر کران گرفت ایمـان شکســت و زین قفس تیره مرغ بخت شـــادان گشــود بــال و ره آشیـــان گـرفت پای امیــــد، پیشــــرو کـــــاروان عــمــــر آزرده شـــد ز راه و دل از کــــاروان گرفت می‌توان بی‌شمار مثال از میان اشعار و نوشته‌های این شاعران به‌دست داد که سر در گریبان تفکر، به روزهای از دست‌رفته عمر می‌نگرند و حسرت می‌خورند. «فروید» افسردگی را واکنش پیچیده در قبال از دست دادن چیزی توصیف کرده است. فروید در «سوگواری و مالیخولیا» هم سوگواری و هم مالیخولیـا را پاسـخ‌هـایی بـه از دسـت دادن چیزی مورد علاقه توصیف کرده است. شاعران در میانسالی تجربـه‌هـای خـود را بـه طـور منفـی ارزیابی می‌کنند، شکست یا محرومیت خود را بزرگ می‌کنند، عمر خود را تلف‌شده و بـی‌ارزش می‌دانند و گناه بسیاری از ناراحتی‌هـا را بـه گـردن مـی‌گیـرند و در برخـورد بـا آینـده، ادامـه مشکلات را پیش‌بینی مـی‌کننـد و بـر ایـن عقیـده‌اند کـه زنـدگی از سـختی، ناکـامی و محرومیت انباشته خواهد بود. در شعر «شهریار» که از موفق‌ترین شاعران سده گذشته حداقل از نظر شهرت و جایگاه شعری بوده است، نمونه‌های بسیاری از این نوع افسردگی می‌توان دید: کس نیست در این گوشه فراموش‌تر از من وز گوشه‌نشینان تو خاموش‌تر از من یا من از دو روزه هستی به جان شدم بیزار خدای شکر که این عمر جاودانی نیست و یا آن بیت معروف که: جوانی شمع ره کردم که جویم زندگانی را نجستم زندگانی را و گم کردم جوانی را در شعرهای دوره میانسالی «منزوی» نیز شکایت از خاموش ماندن و سکوت و نومیدی بسیار روایت شده است: همچو خامشان بسته‌ام زبان حرف من بخوان از اشاره‌ها... ما ز اصل و اسب، اوفتاده‌ایم ما پیاده‌ایم ای سواره‌ها دور بسته را، فصل خسته را دوره می‌کنم با دوباره‌ها نشستن بر سر خرمن سوخته آرزوهای جوانی و رسیدن از دوره‌ای به دوره دیگر را در بیتی به‌وضوح با حال خویش توصیف کرده است: نهاده‌ایم قدم از عدم به سوی عدم حیات نام مده فصل انتقالی را گاه حتی این حس می‌تواند از جامعه‌ای افسرده و ناکام که همانا تمام نویسندگان بعد از کودتا بود به شعر شاعر راه یابد، یا شاید بالعکس، چه می‌دانیم!: دوران شکوه باغ از خاطرمان رفته است امروز که صف در صف خشکیده و بی‌باریم دردا که هدر دادیم آن ذات گرامی را تیغیم و نمی‌بریم ابریم و نمی‌باریم ترس از عدم بازگشت روزهای طلایی نوشتن، هراس از کارهای مانده و نکرده و هجوم افسردگی حاصل از ننوشتن را می‌توان در آثار بزرگان ادبیات جهان رد گرفت و یافت: «کافکا» در یکی از نامه‌هایش می‌نویسد: «عزیزترین! وقتی دیگر نتوانم بنویسم چه خواهد شد؟ به‌نظر می‌رسد زمانش فرارسیده است؛ یک هفته بیشتر است که قادر به انجام هیچ کاری نیستم. طی ده شب گذشته (البته با کارکردنی پروقفه) درواقع فقط یک‌بار به وجد آمدم، همین و بس.» او سپس به‌ شرح حالات رقت‌آور روحی‌اش می‌پردازد که بدترینِ آن‌ها همین عدم توانایی برای نوشتن است و در انتها از ترس شکننده‌اش می‌گوید: «تو دیگر نخواهی توانست دوستم بداری. نه به این خاطر که دیگر برایت نامه نمی‌نویسم، بلکه به این خاطر که با ننوشتن انسانی بدتر، باطل‌تر و نامطمئن‌تر خواهم شد که اصلاً نمی‌توند به دل بنشیند». یک مسئله که تا این‌جا از خلال گزارش‌های شاعران ضمن شعر یا وصف حالات‌شان به آن اشاره می‌کنند این است که برای رهایی از این حالات روحی به‌طرز اعجاب‌آوری، راویان صادقی هستند. شاید اگر مردمان عادی گرفتار چنین مصائبی شوند آن‌را به زبان نیاورند یا سعی در پنهان کردنش داشته باشند ولی به‌قول «رابرت لاول»  شاعر آمریکایی که خود نیز به اختلال دوقطبی مبتلا بود، «مشکل این‌جاست که بیماران به‌طرز کسالت‌باری خودشان هستند.» ترس از خشک شدن چشمه ذوق، یا حداقل هراس از بیهودگی، موقعیت دهشتناکی است که ممکن است بسیاری از نویسندگان و شاعران با آن روبه‌رو شده باشند. خلق یک اثر نقطه آرمانی ذوق و نکته بالابرنده هیجان در نویسندگان و شاعران است، لذتی که نمی‌توانند با موقعیت دیگری در زندگی برابرش بدانند. این لذت خلق یا کشف، به‌زودی به خوانندگان اثر نیز تسری پیدا می‌کند و شوق نویسنده را دوچندان می‌کند. فروید می‌گوید شاعر با استفاده از فنون شعر است که موفق به ایجاد احساساتی می‌شود که او آن را «لذت مقدماتی» می‌نامید و آن لذتی است که منحصراً از صورت شعر می‌بریم. شبیه لذتی که انسان از لطیفه می‌برد و این‌گونه مردم به سرچشمه و اصل سرکوفته‌شده لذت دست می‌یابند و حاصلش لذتی است که انسان از رفع تنش‌ها و استرس‌ها و آرام گرفتنش احساس می‌کند.... فروید در شماری از قطعات مشهورش، هنر را با شفا یا بهبود یا مسیر بازگشت به واقعیت یکسان می‌گیرد. امروزه نقد روانکاوانه، که توسط «فروید» و شاگردانش بنیاد نهاده شد یکی از رشته‌های مهم نقد است، گاهی یک نقد روانکاوانه به زندگی و شخصیت آفریننده اثر و به تبع آن اثر بیماری‌های درون او بر آثارش دلالت دارد که البته در صحت و راستی آن حرف‌هایی هست. مخالفان این ایده تفکری نزدیک به طرز فکر طرفداران تئوری مرگ مؤلف دارند که باب بحثش در این مقال نمی‌گنجد. غزلیات عاطفی سعدی و افسردگی و عزلت‌نشینی او در بعضی غزلیات که بیشتر می‌توان رد آن را در شعرهای قسمت «خواتیم» گرفت، شاید امروزه به‌راحتی توسط ما پذیرفتنی باشد، آن‌هم بدین‌دلیل که سراینده آن‌ها، با نبوغ و استعداد خویش در زبان و تسلط به رموز شعر، توانسته است غزلش را به یکی از معیارهای شعرسرایی فارسی تبدیل کند و هر شیوه‌ای وقتی به معیار تبدیل شد، می‌تواند بدل به هنجار شود، اما این حد از آشفتگی و درهم فروریختن و انزوا اگر در گفته‌های فردی عادی بود، هنجار تلقی می‌شد؟ این مثال‌ها را تنها از خواتیم که به‌نظر می‌رسد شعرهای میانسالی تا پیری شاعر است انتخاب کرده‌ام: ترک دنیا و تماشا و تنعم گفتیم مُهر مهر است که چون نقش حجر می‌نرود به لاله‌زار و گلستان نمی‌رود دل من که یاد دوست گلستان و لاله‌زار من است شاعر، گاه به‌وضوح، خود را «رهاشده‌ای» می‌پندارد که مورد جفای یاران خویش قرار گرفته است: یار بار افتاده را در کاروان بگذاشتند بی‌وفا یاران که بربستند بار خویش را مراد ما از پرداختن به سعدی و دیگران بررسی روانکاوانه شعرشان در این مجال نیست، کما این‌که گفتیم بسیاری از منتقدان بر این عقیده استوارند که بررسی روانکاوانه یک اثر کاری شایسته نیست. با این‌حال، خودِ سعدی شفاف‌تر از این‌ها جایی در دیباچه گلستان به شرح احوالی از خویش می‌پردازد (من طرح چنین موضوعی را اولین بار از دکتر «محمدعلی همایون کاتوزیان» دیده‌ام) و این امروزه تعریفی جز افسردگی ندارد. «یک شب تأمل ایام گذشته می‌کردم و بر عمر تلف‌کرده تأسف می‌خوردم و سنگ سراچه دل به الماس آب دیده می‌سفتم و این بیت‌ها مناسب حال خود می‌گفتم: هر دم از عمر می‌رود نفسی چون نگه می‌کنی نمانده بسی ای که پنجاه رفت و در خوابی مگر این پنج روز دریابی می‌آید و می‌آید تا به این‌جا می‌رسد که: «ای تهی‌دست رفته در بازار ترسمت پر نیاوری دستار هر که مزروع خود بخورد به خوید وقت خرمنش خوشه باید چید» با این اندیشه که در پنجاه‌سالگی چیزی از خرمن زندگی نچیده و زود است که رخت از دنیا بربندد، بر عمری که به‌زعم خودش بیهوده تلف شده است دریغ می‌خورد. اولین‌بار، سال‌ها پیش که جوانی پرشر و شور بودم، در بند ذخیره ایام و جویای هیچ کسبی نبودم، دوستی که از من حداقل دو دهه بزرگ‌تر بود، برای من این بیت‌های دیباچه را خواند و گفت: «این سعدی است که این‌ها را می‌گوید، ببین ما چه حسرتی باید داشته باشیم!» باری برگردیم به داستان پررمز دیباچه. «بعد از تأمل این معنی مصلحت چنان دیدم که در نشیمن عزلت نشینم و دامن صحبت فراهم چینم و دفتر از گفت‌های پریشان بشویم و من بعد پریشان نگویم. زبان‌بریده به ‌کنجی نشسته صمٌ‌بکم به از کسی که نباشد زبانش اندر حکم آیا این واقعاً سعدی است که چنین زار، در روزگاری که شهره عالم و آدم است، به این نتیجه می‌رسد - یا خود را به این نتیجه می‌رساند - که زبان‌بریده به کنجی بنشیند؟ دکتر محمدعلی همایون کاتوزیان می‌گوید: «[سعدی]این را درست وقتی می‌گوید که ـ‌ کم و بیش ‌ـ تازه کتاب بوستان را تمام کرده بوده است. و اصلاً جای شگفتی نیست. زیرا انسان‌ها غالباً درست هنگامی احساس بیهودگی می‌کنند، و دچار افسردگیِ معمولاً موقت (که ممکن است تا چندماه هم طول بکشد) می‌شوند که کاری را تمام کرده باشند. چون تا وقتی کاری را تمام نکرده‌اند زندگی‌شان معنا ـ‌ یعنی هدف مشخصی ‌ـ دارد و به‌محض این‌که تمام شد، دچار خلاء می‌شوند.» سعدی مشخصاً با احوال زار و روحی پریشان، در کنج خلوت خویش به انزوا نشسته که دوستی از راه می‌رسد و این‌طور که پیداست قصد دارد شاعر را از این حال بیرون بَرَد: «تا یکی از دوستان که در کجاوه انیس من بود و در حجره جلیس، به‌رسم قدیم از در درآمد چندان‌که نشاط ملاعبت کرد و بساط مداعبت گسترد جوابش نگفتم و سر از زانوی تعبّد برنگرفتم رنجیده نگه کرد و گفت: کنونت که امکان گفتار هست بگو ای برادر به لطف و خوشی که فردا چو پیک اجل در رسید به حکم ضرورت زبان در کشی» و در نهایت در تحریک سعدی به نوشتن و رهایی از عزلتِ ناخواسته موفق می‌شودـ‌ از این رو گفتم ناخواسته که اگر افسردگی خودخواسته بود که دارویش نیز دست خود انسان می‌بودـ‌ استاد سخن، تجربه آن روز را چنین توصیف می‌کند: زبان در دهان ‌ای خردمند! چیست؟ کلید در گنج صاحب هنر چو در بسته باشد چه داند کسی که جوهر فروشست یا پیله‌ور سعدی در غزلیات نیز البته دیگر در پیری گه‌گاه چنین نهیبی بر خود زده است تا روحش را از بند افسردگی و قلمش را از خشکی طبع بیرون آورَد: پیر بودم ز جفای فلک و بخت جوان باز پیرانه‌سرم بخت جوان باز آمد یا مگر به شیر بود شور عشق سعدی را که پیر گشت و تغیّر در او نمی‌آید و البته این بعد از رهایی از واماندگی‌ها و عزلت‌نشینی‌های میانسالی است؛ پیری خردمند که دیگر می‌داند از زندگی به چه دست ‌یافته و عاقبت راه انسانی خویش را پذیرفته است، چنان که فروید می‌گوید: «هدف همه زندگی‌ها مرگ است.» آری، نگاشتن کتاب گلستان، متن شگفت‌انگیز تاریخ ادبیات ایران، به روایت خود سعدی در همان روز کلید می‌خورد که سعدی دامن افسردگی و افسوس را رها می‌کند و دست به خلق یکی از شگفت‌آورترین آثار ادبیات فارسی و شاید جهان می‌زند. از این‌رو می‌توان این تجربه را که سعدی در نزدیک به هشتصد سال پیش راوی آن بود در خودنگاشته‌های نویسندگان، شاعران و موسیقیدانان معاصر به وضوح رصد کرد. جایی که پس از رهایی از افسردگی میانسالی بزرگ‌ترین آثار هنری و ادبی جهان آفریده شده‌اند. خلق کنسرتو شماره ۲ «راخمانینف»، آهنگساز بی‌بدیل روسی یکی از مثال‌های بارز این فرار از افسردگی در جهان هنر است. وی در خاطراتش می‌گوید: «من به عنوان یک فرد تغییریافته به مسکو برگشتم. یک حس کرخت‌کننده به سراغم آمد و احساساتم را فلج کرد… نصف روزهایم در حالی که بر روی مبل دراز کشیده بودم و بر زندگی ویران‌شده‌ام افسوس می‌خوردم، سپری می‌شد.» افسردگی در او روز به روز شدیدتر می‌شد و تا چندین سال ادامه داشت و بر اعتماد به نفس راخمانینف لطمه وارد کرد. در نهایت پس از درمان این بیماری، راخمانینف موفق به خلق کنسرتو شماره ۲ شد. نوابغی چون شاعران و هنرمندان در دنیای ناشناخته‌ای که بسیاری از ابعاد آن هنوز کشف نشده زندگی می‌کنند و می‌خواهند آینده را به مکان بهتری برای زیستن تبدیل کنند و هنگامی که با وازدگی مواجه می‌شوند نه‌تنها آمال‌شان را از دست‌رفته می‌بینند که خود را ناگهان در بند گوشه‌نشینی دچار می‌یابند.» انتهای پیام,ادبیات و کتاب,۱ اردیبهشت ۱۴۰۰ / ۰۰:۳۳,"روز بزرگداشت سعدی,سعدي,مهدی فرجی,افسردگی,گلستان,برگزیده‌ها",نقش افسردگی در زندگی سعدی
309,به گزارش ایسنا، دیدار تیم‌های فولاد ایران و النصر عربستان در قالب هفته سوم مرحله گروهی لیگ قهرمانان آسیا از ساعت ۲۲:۳۰ دقیقه در ریاض برگزار شد که این دیدار در پایان با تساوی یک بر یک دو تیم به پایان رسید. فولادی‌ها با این تساوی ۵ امتیازی شدند و در رده دوم گروه D این رقابت‌ها باقی ماندند. کارت زرد:  عبدالله مادو ، سامی ناجی، عبدالرزاق حمدالله از النصر عربستان، صالح حردانی از فولاد ایران کارت قرمز:  - گل‌ها: عبدالله الامری (۵۲، گل به خودی) برای فولاد ایران، پتروس ۶۹ برای النصر عربستان نیمه اول در دقیقه ۳ شوت عبدالرزاق حمدالله روی یک ضربه کاشته از پشت محوطه جریمه بالای دروازه فروزان به بیرون رفت. در دقیقه ۳۰ شوت عبدالفتاح اسیری از پشت محوطه جریمه با واکنش فروزان به کرنر رفت. در دقیقه ۴۳ فشار النصری‌ها باعث شد تا آمرابات هافبک این تیم با فروزان تک به تک شود اما این بازیکن نتوانست از فرصت خود استفاده کند و توپ او توسط مدافعان فولاد دفع شد. دیدار دو تیم در نیمه اول با مالکیت بیشتر النصری‌ها دنبال می‌شد که در نهایت با تساوی بدون گل به پایان رسید. نیمه دوم دقیقه ۵۲ سانتر محمد میری پس اشتباه مدافع و دروازبان النصر و برخورد توپ با الامری وارد دروازه این تیم شد تا فولادی‌ها با یک گل از حریف‌شان پیش بیفتند. دقیقه ۵۷ محسن فروزان ضربه سر عبدالله مادو را به کرنر فرستاد و مانع گلزنی النصری‌ها شد. در دقیقه ۶۹ ضربه پتروس در محوطه جریمه فولادی‌ها وارد دروازه فروزان شد تا بازی به تساوی کشیده شود. در دقیقه ۸۰ الاسیری به محوطه جریمه فولاد نفوذ کرد اما ضربه او با مهار فروزان همراه شد. در لحظات پایانی بازی فولاد روی یک ضربه ایستگاهی گلزنی کرد اما گل بازیکن فولاد در موقعیت آفساید به ثمر رسیده بود و توسط داور مردود اعلام شد. در ادامه حملات دو تیم روی دروازه یکدیگر بی نتیجه بود تا این دیدار در نهایت با تساوی یک بر یک به پایان برسد. النصری‌ها با این تساوی صدرنشین باقی ماندند و فولاد نیز جایگاه دوم خود را حفظ کرد. ترکیب فولاد ایران : محسن فروزان، عارف آغاسی، مهران موسوی، مجتبی نجاریان، وحید حیدریه، زبیر نیک نفس (۴۶ محمد میری)، محمد آبشک، فرشاد احمدزاده (۷۷ محمدرضا عباسی)، آیاندا پاتوسی (۷۱ احمد عبدالله زاده)، ساسان انصاری و لوسیانو پریرا ترکیب النصر عربستان : ولید عبدالله، سلطان الغنام، عبدالله مادو، عبدالله الامری، پتروس آروخو، عبدالرزاق حمدالله(۷۹ محمد مران)، نورالدین آمرابات (۷۹ القمدی)، سامی الناجی، علی الحسن، عبدالفتاح اسیری و علی لجامی (۶۳ الغانم) انتهای پیام,فوتبال، فوتسال,۱ اردیبهشت ۱۴۰۰ / ۰۰:۲۵,"تيم فوتبال فولاد خوزستان,النصر عربستان,ليگ قهرمانان آسيا ,استانی-ورزشی",تساوی فولاد و النصر عربستان/ فولادی‌ها فرصت پیروزی را از دست دادند
310,جواد هدایتی درگفت‌وگو با ایسنا در این باره اظهار کرد: امروز (چهارشنبه) سومین مرز رسمی و بین المللی ایران و پاکستان به نام «پیشین» افتتاح می شود در حالی که حدود چهار ماه گذشته دومین گذرگاه مرزی بین دو کشور  یعنی «ریندان» افتتاح شده بود و پیش از آن تنها مرز رسمی و بین‌المللی بین ایران و پاکستان میرجاوه بود. وی با توجه به طول مرز مشترکی و حجم تجارت ایران با پاکستان، افزود: با وچود این وضعیت ضرورتی وجود داشت که تعداد پایانه‌های رسمی و بین المللی را برای ارائه خدمات تجاری افزایش دهیم، بنابراین امروز پایانه مرزی «پیشین» به عنوان سریعترین مرز مشترک افتتاح خواهد شد چرا از روزی که عرصه را تحویل گرفتیم تا امروز که تا ساعاتی دیگر افتتاح خواهد شد، تقریبا ۴۵ روز فرصت داشتیم. مدیرکل دفتر ترانزیت و حمل و نقل بین‌المللی سازمان راهداری و حمل و نقل جاده‌ای با بیان اینکه مساحت سومین گذرگاه مرزی ایران و پاکستان ۲.۵ هکتار است و سرمایه‌گذاری حدود ۴۰۰۰ میلیارد ریالی از سوی سازمان راهداری این پروژه انجام شده است. افزایش مبادلات تجاری ایران و پاکستان به ۱.۵ میلیارد دلار هدایتی گفت: با افتتاح این پایانه مرزی، علاوه بر امکان ارتقاء توسعه تجارت بین دو کشور از سطح بازارچه‌ای به سطح مرز رسمی و بین‌المللی، حجم بالایی از مبادلات اتفاق افتاده و سقف و محدودیتی که در وضعیت بازارچه‌ای وجود داشت برداشته می‌شود. به گونه‌ای که از حدود ۲۰۰ میلیون دلار در سال گذشته می‌توان به تجارت ۱.۵ میلیارد دلاری در هر سال رسید که البته حدود دو سال رسیدن به این عدد طول می‌کشد. وی با اشاره به مرز حدود ۹۰۰ کیلومتری بین ایران و پاکستان، اظهار کرد: افتتاح این گذرگاه مرزی نتنها برای مرزنشینان و بومیان منطقه رونق اقتصادی بیشتری به ارمغان خواهد آورد بلکه می‌تواند در حوزه مسافری برای ایرانیان و پاکستانی‌ها نقش آفرین باشد به عنوان مثال هر ساله در ماه محرم و به ویژه ایام اربعین مرز میرجاوه پذیرای زائران بسیاری از شیعیان پاکستان بوده است که با افتتاح این پایانه مرزی مذکور می‌توان از پتانسیل مسافری آن‌ها نیز استفاده کرد چرا که امروز از سالن مسافری موقت مرز «پیشین» نیز رونمایی خواهد شد و ازسوی دیگر می‌تواند در صورت تامین امنیت از مرز به کریدور اقتصادی چین و پاکستان به نام «سی‌پک» از طریق ریل و جاده متصل شد. انتهای پیام,عمران و اشتغال,۱ اردیبهشت ۱۴۰۰ / ۰۰:۳۸,ایران و پاکستان,جزئیات و ویژگی‌های سومین مرز ایران و پاکستان
311,"به گزارش ایسنا به نقل از بلومبرگ، شماری از چهره های جمهوری خواه مخالفت خود را با تداوم اجرای بسته های حمایتی جدید در آمریکا توسط دولت بایدن بیشتر کرده اند. لری کودلو- مشاور اقتصادی دولت در دوره ترامپ- دو بسته حمایتی اخیر را یک مسکن موقت برای تقویت رشد اقتصادی دانسته که در بلند مدت به نفع کشورهای نظیر چین و به ضرر خود آمریکا است. او از اعضای جمهوری خواه در سنا و کنگره خواست تا جلوی تصویب و اجرایی شدن بسته های عظیم محرک جدید را بگیرند. آمارهای منتشرشده از درآمد سه ماهه نخست شرکت های بزرگ بورسی نشان می دهد که اگرچه این درآمدها نسبت به سال قبل بهبود محسوسی داشته اما کماکان نسبت به چیزی که قبل از امسال انتظارش می رفت فاصله زیادی باقی مانده است. در نتیجه شیوع موج جدید همه گیری، کماکان بیشتر کشورها تا بازگشت به زندگی عادی فاصله زیادی دارند. احتمالا کار تکمیل واکسیناسیون عمومی در بخش قابل توجهی از جهان امسال به پایان نخواهد رسید و به سال آینده کشیده می شود. دومین اقتصاد جهان موفق شد در اتفاقی خیره کننده به رشد تقریبا سه برابری نسبت به پایان سال قبل دست یابد به گونه ای که اقتصاد چین در سه ماهه نخست سال ۲۰۲۱ رشد ۱۸.۳ درصدی را به ثبت رساند که در مقایسه با فصل قبل ۱۱.۸ درصد بیشتر شده است. این رشد اقتصادی هم چنین ۰.۳ درصد کمتر از نرخ پیش بینی شده قبلی توسط کارشناسان است و بهترین رشد اقتصادی فصلی چین در طول دو سال اخیر محسوب می شود. در آماری امیدوارکننده برای اقتصاد آمریکا، رشد بخش خرده فروشی در ماه مارس ۹.۸ درصد بوده که این رشد ۱۲.۵ درصد بیشتر از رشد این بخش در ماه قبل و بالاترین رقم ماهانه ثبت شده از ماه می سال قبل تاکنون بوده است. با توجه به نقش بالای این بخش در رشد اقتصادی آمریکا انتظار می رود این آمار روی رشد فصلی تاثیر به سزایی داشته باشد. به گفته دفتر سرشماری آمریکا، پوشاک با رشد ۱۸.۳ درصدی و خدمات غذایی با رشد ۱۳.۴ درصدی، نقش زیادی در ثبت این رشد داشته اند. نتایج مطالعات جدید صورت گرفته توسط موسسه ای پی اف آر نشان می دهد با وجود رشد سریع تر اقتصاد چین در مقایسه با آمریکا، سرمایه گذاران خارجی تمایل بیشتری به خرید سهام شرکت های آمریکایی در مقایسه با همتایان چینی دارند. چین نخستین کشور جهان بود که با شیوع گسترده کووید مواجه شد و اکنون وضعیت بهتری در مقایسه با دیگر کشورها دارد. تا نیمه نخست آوریل حدود ۱۸۰ میلیارد دلار در بورس آمریکا سرمایه خارجی جذب شده که این رقم در چین حدود ۳۰ میلیارد دلار بوده است. در ادامه روند صعودی نرخ تورم آمریکا در ماه های اخیر در نتیجه مدل جدید سیاست گذاری فدرال رزرو، متوسط نرخ تورم بزرگ‌ترین اقتصاد جهان در ۱۲ ماه منتهی به مارس با ۰.۹ درصد افزایش نسبت به دوره مشابه منتهی به ماه قبل به سطح ۲.۶ درصد رسید که این نرخ تورم، ۰.۲ درصد بیشتر از نرخ مورد انتظار قبلی و بالاترین سطح تورمی ثبت شده در آمریکا در ۲۶ ماهه اخیر بوده است. فعالان اقتصادی کماکان نسبت به حفظ تورم در محدوده دو درصدی امیدوار باقی مانده اند. تا پایان ماه فوریه نرخ بیکاری در منطقه یورو بدون تغییر نسبت به مدت مشابه ماه قبل به ۷.۵ درصد رسید اما این نرخ در سطح اتحادیه اروپا با ۰.۱ درصد کاهش نسبت به ماه قبل به ۸.۳ درصد رسید. این نرخ بیکاری بالاترین نرخ بیکاری ثبت شده در کشورهای عضو اتحادیه اروپا در سه ماه اخیر بوده است. تخمین زده می‌شود تا پایان این ماه ۱۵ میلیون و ۹۵۳ هزار مرد و زن در سطح اتحادیه اروپا بیکار باشند که از این تعداد، ۱۳ میلیون و ۵۷۱ هزار نفر ساکن کشورهای عضو منطقه یورو بوده‌اند. در حالی که موج جدید کرونا اروپا را در نوردیده و در آمریکای لاتین نیز روند شیوع بیماری کماکان در سطح نگران کننده قبل باقی مانده است، در آمریکا نیز احتمالا شاهد خیزش مجدد ویروس خواهیم بود. دکتر آنتونی فاوچی- رئیس مرکز کنترل و پیشگیری بیماری های عفونی آمریکا در اظهاراتی که معامله گران را نگران کرده است، گفت: هم اکنون در مرحله بسیاری قرار داریم و با کوچک ترین اشتباهی شاهد آغاز موج چهارم شیوع بیماری کووید-۱۹ در آمریکا خواهیم بود. تاکنون بیش از ۱۴۳ میلیون و ۱۹۳ هزار و ۳۲ مورد ابتلا به کرونا گزارش شده است که در این بین سه میلیون و ۴۹ هزار و ۵۹۱ نفر جان خود را از دست داده‌اند. در بین کشورهای مختلف، بالاترین تلفات مربوط به آمریکا با ۵۸۱ هزار و ۷۲۴ نفر، برزیل با ۳۷۵ هزار و ۴۹ نفر، مکزیک با ۲۱۲ هزار و ۴۶۶ نفر، هند با ۱۸۲ هزار و ۳۳۱ نفر و انگلیس با ۱۲۷ هزار و ۳۰۷ نفر بوده است. دریک هالپینی - تحلیلگر ارشد بازار سرمایه در بانک میتسوبیشی - گفت: به طور کلی هنوز ریسک های زیادی در بازارهای مالی وجود دارند که روند معاملات را دست کم تا نیمه نخست امسال تحت تاثیر خود قرار می دهند. وضعیت کرونا هنوز مایه نگرانی بزرگی است به ویژه آن که هنوز نمی توانیم با قاطعیت بگوییم که واکسن های موجود در برابر گونه های جهش یافته ویروس هم کارایی بالای خود را حفظ کرده اند. اینکه تنش های ژئوپلتیکی تا چه حد مناسبات تجاری را تحت تاثیر قرار دهند هم مهم است. بورس آمریکا در وال استریت همه شاخص ها نزولی بودند؛ تا جایی که هر سه شاخص اصلی بورسی در سطح پایین تری از روز قبل خود بسته شدند. شاخص «داوجونز ایدانستریال اوریج» با ۰.۸۷ درصد کاهش نسبت به روز قبل و در سطح ۳۳ هزار و ۷۷۸.۱۸ واحد بسته شد. شاخص «اس اند پی ۵۰۰» با ۰.۹۲ درصد ریزش تا سطح ۴۱۲۷.۲۳ واحدی پایین رفت و دیگر شاخص مهم بورسی آمریکا یعنی «نزدک کامپوزیت» با ۱.۱۱ درصد کاهش در سطح ۱۳ هزار و ۷۶۹.۹۷ واحدی بسته شد. بورس‌های اروپایی در معاملات بازارهای بورس در اروپا، شاخص ""فوتسی ۱۰۰"" بورس لندن با ۲.۰ درصد ریزش نسبت به روز قبل و در سطح ۶۸۵۹.۸۷ واحد بسته شد.  شاخص ""دکس ۳۰"" بورس فرانکفورت در آلمان با کاهش ۱.۵۵ درصدی و ایستادن در سطح ۱۵ هزار و ۱۲۹.۵۱ واحدی به کار خود خاتمه داد و شاخص ""کک ۴۰"" بورس پاریس با عقبگرد ۲.۰۹ درصدی در سطح ۶۱۶۵.۱۱ واحد بسته شد. در مادرید شاخص ""ایبکس ۳۵"" ۲.۸۹ درصد پایین رفت و به ۸۴۵۹.۴۰ واحد رسید. بورس‌های آسیایی در معاملات بورس‌های آسیا، شاخص‌ها عملکرد بدی داشتند؛ تا جایی که شاخص ""نیک کی ۲۲۵"" بورس توکیو ژاپن با ریزش ۱.۹۷ درصدی تا سطح ۲۹ هزار و ۱۰۰.۳۸ واحدی پایین رفت. شاخص ""هانگ سنگ"" بورس هنگ‌کنگ ۰.۱ درصد بالا رفت و در سطح ۲۹ هزار و ۱۳۵.۷۳ واحد بسته شد. در چین شاخص ""شانگهای  کامپوزیت"" کاهش ۰.۰۷ درصدی را تجربه کرد و در سطح ۵۰۸۳.۳۷ واحد بسته شد. در استرالیا شاخص ""اس اند پی اس اند ایکس ۲۰۰"" بورس سیدنی با ۰.۸ درصد ریزش و ایستادن در سطح ۷۰۱۷.۷۷ واحدی به کار خود خاتمه داد. در بین دیگر شاخص‌های مهم آسیایی، شاخص "" تاپیکس"" ژاپن نزولی بود. (معیار محاسبه تغییرات قیمتی، ساعت پایانی معاملات روزانه بورس نیویورک بوده است.) نفت در بازار طلای سیاه روند قیمت‌ها نزولی بود. هر بشکه نفت ""وست تگزاس اینتر مدیت"" با ۱.۴۸ درصد کاهش به ۶۲.۷۵ دلار رسید و نفت خام برنت دریای شمال با ریزش ۰.۹۱ درصدی به ازای ۶۶.۴۸ دلار در هر بشکه مبادله شد. طلا و نقره همچنین در بازار فلزات گران‌بها، بهای هر اونس طلا با صعود ۰.۴ درصدی نسبت به روز قبل در سطح ۱۷۷۸.۵۳ دلار معامله شد. هر اونس نقره با افزایش ۰.۱ درصدی به ازای ۲۵.۸۴ دلار مبادله شد. انتهای پیام",اقتصاد کلان,۱ اردیبهشت ۱۴۰۰ / ۰۰:۴۳,"بورسهای جهانی,کرونا در جهان",سقوط آزاد بورس های جهان
312,منوچهر نظری، پیشکسوت داوری در گفت‌وگو با ایسنا درباره قضاوت ساتو ژاپنی در دیدار النصر عربستان و فولاد ایران گفت: داور در نیمه اول مسلط نشان داد و دچار جوی که نیمکت تیم عربستانی می‌دادند نشد. او تصمیم‌های درستی گرفت و در هر صحنه به موقع حاضر می‌شد. او ادامه داد: در نیمه دوم باز هم بازیکنان تیم عربستانی سعی داشتند داور را تحت فشار قرار دهند اما او بدون توجه به این مسائل کارش را انجام داد. به خوبی متوجه شبیه‌سازی حمدالله در محوطه جریمه فولاد شد و به او کارت زرد نشان داد. صحنه خاصی در محوطه جریمه‌ها به وجود نیامد و داور مرد اول زمین بود. انتهای پیام,فوتبال، فوتسال,۱ اردیبهشت ۱۴۰۰ / ۰۰:۴۱,"تيم فوتبال فولاد خوزستان,النصر عربستان,ليگ قهرمانان آسيا ,استانی-ورزشی,کارشناسی داوری فوتبال",کارشناس داوری فولاد ایران و النصر عربستان
313,این شاعر و پژوهشگر ادبی در گفت‌وگویی با ایسنا به مناسبت اول اردیبهشت‌ماه، روز بزرگداشت سعدی، در خصوص ظرفیت‌های شعر این شاعر برای ساخت موسیقی و کیفیت آثار تولیدشده اظهار کرد: شعر سعدی از قدیم بهترین شعر برای آواز بوده است و خوانندگان قدیم به چند دلیل شعر سعدی را برای آواز انتخاب می‌کردند؛ روانی، مغلق نبودن‌، مضمون‌پردازی نداشتن، عاشقانه بودن و بسیار موزیکال بودن. چون سعدی خداوند موسیقی است و در شعرش نیز بارها و بارها به این موضوع اشاره داشته؛ حتی می‌گوید: «به از روی خوب است آواز خوب/ چو آن حظ جسم است و این حظ روح»، یعنی آواز خوب را حتی به صورت زیبا ترجیح می‌دهد. او سپس با اشاره به عاشقانه بودن شعر سعدی گفت: نظیر شعر سعدی را در آثار حافظ هم نمی‌توان پیدا کرد؛ شعر حافظ معمولا به‌سرعت وارد مفاهیم عرفانی و انتقادهای اجتماعی می‌شود اما شعر سعدی با موسیقی و عشق ناب همراه است و خود نیز متوجه این مسئله بوده و بارها آن را در شعرهایش بیان کرده. موحد افزود: من در مقاله‌ای (چاپ‌شده در دفترهایی که به مناسبت بزرگداشت سعدی در شیراز منتشر می‌شود) توضیح دادم که سعدی تا چه اندازه به موسیقی حساس است و چقدر از آواز ناخوش بدش می‌آید. چندین داستان دارد درباره کسانی که صدای‌شان بد است، حتی در جایی می‌گوید که اصلا با شنیدن آواز بد، در حال بیزاری از موسیقی بوده است. نویسنده کتاب «سعدی» سپس در پاسخ به سوالی درباره کیفیت آهنگ‌هایی که با شعر سعدی ساخته می‌شوند، گفت: من این آهنگ‌هایی را که از شعر سعدی ساخته شده، آهنگ نمی‌دانم، این‌ها تصنیف نیست و خیلی ساده است؛ در واقع راه ساده‌ای است برای این‌که شعر را در دستگاهی بخوانند، بنابراین هنرمندی زیادی در آن‌ها نمی‌بینم. ضیاء موحد در توضیح بیشتر بیان کرد: تصنیف مشخصاتی دارد، بنابراین نمی‌توان به این‌ آوازها و آهنگ‌هایی که بر شعر سعدی ساخته شده، گفت که آهنگ‌سازی کرده‌اند؛ به‌راستی این آهنگ‌سازی نیست بلکه راه ساده‌ای‌ است که به ذهن خیلی‌ها هم می‌رسد که این شعر را می‌توان به این شکل و در این دستگاه هم خواند. برای همین تا جایی که من دیده‌ام، هنر چندانی نداشته‌اند، اگر آثار موفقی هم باشد، من اطلاعی ندارم و این مسئله دیگری‌ است. این شاعر درباره ویژگی‌های آهنگ‌سازی موفق از شعر سعدی نیز اظهار کرد: باید چنین آثاری ساخته شود چون به این شکل و در عالم خیال نمی‌شود تصور کرد. اما اگر به تصنیف‌هایی که امروزه ساخته می‌شود، مراجعه کنید می‌بینید که این‌ها به معنای واقعی تصنیف و آهنگ نیست و خیلی ساده است. حتی من که آهنگ‌ساز نیستم، گاهی که بعضی از شعرهای سعدی را برای خودم زمزمه می‌کنم، آهنگی بر آن می‌گذارم و آن را در دستگاهی می‌خوانم، اما اگر بخواهم این را به عنوان آهنگی بر شعر سعدی عرضه کنم، گمان می‌کنم هنری در آن نباشد. هرچند ممکن است موارد موفقی هم باشد که من ندیده‌ام. البته مثلا اثر «بوی جوی مولیان» (و غزلیاتی دیگر) که توسط بنان ساخته شده تا حدی بوده است. شهرام ناظری هم گاهی در آثارش چنین موفقیت‌هایی داشته است، اما اصولا ساختن آهنگ موفق بر شعر سعدی با توجه به تساوی مصرع‌ها و عروض خاصی که دارد، خیلی کار مشکلی است. انتهای پیام,ادبیات و کتاب,۱ اردیبهشت ۱۴۰۰ / ۰۰:۴۸,"سعدي,ضیاء موحد,روز بزرگداشت سعدی",چالش سعدی برای موسیقی
314,به گزارش ایسنا به نقل از سی‌ان‌بی‌سی،   در ادامه روند ورود بانک های مرکزی مختلف جهان به عرصه ارزهای دیجیتالی، بانک مرکزی انگلیس که دومین بانک مرکزی قدیمی جهان نیز محسوب می شود اعلام کرد به دنبال راه انداز شکل جدیدی از پول دیجیتالی خواهد بود که توسط خانوارها و کسب و کارهای انگلیسی مورد استفاده قرار گیرد اما این ارزها قرار نیست جای وجه نقد را بگیرند بلکه در کنار آن ها استفاده خواهند شد. رابرت کاپلان- مدیر دفتر منطقه ای بانک مرکزی آمریکا در دالاس- در جمع دانشجویان دانشگاه تگزاس ای اند ام با اعتراف به تبدیل شدن بیتکوین به عنوان ابزاری برای حفظ ارزش گفت: هنوز راه زیادی در پیش دارد. به طور واضح ارزش بیتکوین در این سال ها افزایش پیدا کرده است اما برای آن که به عنوان یک پول شناخته شود نیاز دارد تا با تعدیلات بیشتر، خود را با واقعیت های بازار پول سازگار کند. تمایل ماینرها به استخراج بیتکوین به طور قابل توجهی رو به افزایش است. طبق اعلام گلس نود، طی ۹ ماه اخیر فعالیت استخراج کنندگان بیتکوین دو برابر شده است و هش ریت استخراج از شبکه بیتکوین با عبور از یک اگزا هش، به رکورد تازه ای در طول تاریخ استخراج این رمزارز محبوب رسیده است. برخی از فعالان بازار ارزهای دیجیتالی امیدوار هستند بیتکوین در ادامه رالی صعودی خود امسال موفق به عبور از سطح روانی مهم ۱۰۰ هزار دلاری شود. مجموع ارزش بازار جهانی ارزهای دیجیتالی در حال حاضر ۲۰۳۰ میلیارد دلار برآورد می‌شود که این رقم نسبت به روز قبل ۱.۵۱ درصد بیشتر شده است. در حال حاضر ۵۴ درصد کل بازار ارزهای دیجیتالی در اختیار بیت کوین و ۱۵ درصد در اختیار اتریوم است. بیت‌کوین ۱۲ سال پیش توسط گروه گمنامی از معامله‌گران بر بستر بلاک‌چین ایجاد شد و از سال ۲۰۰۹ معاملات اولیه آن شکل گرفت. به‌روزرسانی قیمت ارزهای دیجیتال (تا ساعت ۱۳ ظهر به وقت شرقی)؛ این رده حاوی تغییرات قیمتی ۱۰ ارز دیجیتالی بزرگ از نظر ارزش بازار است. ۱- بیت کوین قیمت: ۵۵ هزار و ۹۰۶.۵۹ دلار تغییرات قیمتی ۲۴ ساعت گذشته: ۱.۹۱ درصد افزایش تغییرات قیمتی یک هفته اخیر: ۱۲.۰۶ درصد کاهش ۲- اتریوم قیمت: ۲۲۶۴.۹۰ دلار تغییرات قیمتی ۲۴ ساعت گذشته: ۷.۵۳ درصد افزایش تغییرات قیمتی یک هفته اخیر: ۱.۸۴ درصد کاهش ۳- بایننس کوین قیمت: ۵۴۶.۰۷ دلار تغییرات قیمتی ۲۴ ساعت گذشته: ۱۱.۷۱ درصد افزایش تغییرات قیمتی یک هفته اخیر: ۲.۲۶ درصد کاهش ۴- ریپل قیمت: ۱.۳۴ دلار تغییرات قیمتی ۲۴ ساعت گذشته: ۴.۸۶ درصد افزایش تغییرات قیمتی یک هفته اخیر: ۲۵.۸۷ درصد کاهش ۵- تتر قیمت: ۰.۹۹ دلار تغییرات قیمتی ۲۴ ساعت گذشته: ۰.۰۱ درصد افزایش تغییرات قیمتی یک هفته اخیر: ۰.۰۲ درصد کاهش ۶- دوج کوین قیمت: ۰.۳۴ دلار تغییرات قیمتی ۲۴ ساعت گذشته: ۷.۷۵ درصد افزایش تغییرات قیمتی یک هفته اخیر: ۲۹۶.۹۵ درصد افزایش ۷- کاردانو قیمت: ۱.۲۱ دلار تغییرات قیمتی ۲۴ ساعت گذشته: ۱.۷۷ درصد افزایش تغییرات قیمتی یک هفته اخیر: ۱۲.۰۷ درصد کاهش ۸- پولکا دوت قیمت: ۳۴.۱۵ دلار تغییرات قیمتی ۲۴ ساعت گذشته: ۱.۰۸ درصد کاهش تغییرات قیمتی یک هفته اخیر: ۱۵.۹۷ درصد کاهش ۹- لایت کوین قیمت: ۲۶۳.۴۱ دلار تغییرات قیمتی ۲۴ ساعت گذشته: ۳.۴۲ درصد افزایش تغییرات قیمتی یک هفته اخیر: ۳.۰۱ درصد کاهش ۱۰- بیتکوین کش قیمت: ۹۳۲.۸۰ دلار تغییرات قیمتی ۲۴ ساعت گذشته: ۴.۷۹ درصد افزایش تغییرات قیمتی یک هفته اخیر: ۲۶.۳۸ درصد افزایش انتهای پیام,اقتصاد کلان,۱ اردیبهشت ۱۴۰۰ / ۰۰:۴۸,"بیتکوین,ارزهای دیجیتالی",ارزهای دیجیتالی دوباره بلند شدند
315,به گزارش ایسنا به نقل از رویترز، در حالی که بحث ها بر سر لزوم داشتن یا نداشتن تداوم حمایت از کسب و کارهای اقتصادی در آمریکا بالا گرفته است، سناتور ارشد جمهوری خواه از حمایت سنا از اقدامات لازم برای بازگشت سریع تر به حالت عادی خبر داده و افزوده است بدون به جریان افتادن مجدد جریان سرمایه ای و اصلاحات ساختاری به ویژه در حوزه مالیاتی، احیای رقابت پذیری کار دشواری خواهد بود. تیم اسکات همچنین ضمن اعتراف به پیامدهای سنگین ویروس کرونا بر عملکرد بزرگ ترین اقتصاد جهان در نیمه دوم سال قبل گفت: ما امسال نه تنها شاهد رشدهای دو رقمی خواهیم بود بلکه این رشدها به حدی نیرومند خواهد بود که شاید نظیر آن طی یک قرن اخیر دیده نشده است. جذابیت دارایی های دلاری به ویژه در حالی که بانک مرکزی آمریکا بر سر دوراهی افزایش نرخ بهره یا حفظ آن در سطح کنونی قرار گرفته، در نظر معامله گران کمرنگ تر شده است. چشم انداز صعودی بودن تورم در کنار احتمال رونمایی از بسته های حمایتی تریلیون دلاری دیگر توسط دولت بایدن از جمله دلایلی است که معامله گران را به این نتیجه رسانده که انتظار دلاری به نیرومندی دلار سال ۲۰۱۹ در کوتاه مدت را نداشته باشند. با ادامه تزریق نقدینگی به بازار حجم دلار در بازارهای مالی به میزان قابل توجهی افزایش یافته است و برخی کارشناسان پولی آن را پمپاژ بی رویه اسکناس دانسته اند. به مانند بسیاری از کشورهای پیشرفته تورم در اروپا نیز صعودی بوده است تا جایی که متوسط نرخ تورم در ۱۹ کشور عضو منطقه یورو در دوازده ماه منتهی به مارس با ۰.۴ درصد افزایش نسبت به رقم مشابه منتهی به ماه قبل به ۱.۳ درصد رسید تا نرخ تورم مجددا در مسیر رسیدن به سطح دو درصدی هدف‌گذاری شده توسط بانک مرکزی این منطقه قرار گیرد. در سطح اتحادیه اروپا این نرخ به طور متوسط ۱.۷ درصد بوده که از ماه قبل ۰.۳ درصد بیشتر شده است.  قرار است بانک مرکزی اروپا در هر ماه ۲۰ میلیارد یورو اوراق قرضه دولتی را خریداری کند تا راه را برای تقویت رشد اقتصادی در سطح منطقه یورو هموار کند. انتقادات از تداوم سیاست های حمایتی دولت بایدن از اقتصاد آمریکا کم کم رو به افزایش است. لری کودلو- مشاور اقتصادی ترامپ- با بیان اینکه افزایش نرخ مالیات ها تاثیر زیادی روی کاهش سرعت رشد اقتصادی آمریکا در ماه های آینده خواهد داشت، گفت: اقتصاد ما در حال حاضر مثل فردی است که تب و لرز دارد و حالا دولت بایدن با طرح هایش می خواهد یک پتوی خیس روی او بندازد! برنامه دولت بایدن جلوی میلیون ها میلیون اشتغال زایی را خواهد گرفت و آن ها باید از این رفتار خود خجالت بکشند. تنها با تغییر این رویکردها به رشد بالا خواهیم رسید. دلار از ابتدای سال جاری میلادی تحت فشار سنگینی قرار داشته اما انتظار کارشناسان بازار ارز این است که رفته رفته دلار به روزهای اوج خود به ویژه در نیمه دوم سال بازگردد. بازدهی دلار در دو هفته نخست آوریل بازدهی کمتری از متوسط سالانه خود داشته است با این حال با توجه به افزایش ریسک های موجود بر سر راه اقتصاد جهانی تمایل معامله گران به دارایی های پرریسک کاهش یافته و یک بار دیگر رویکرد احتیاطی بر رفتار آن ها حکمفرما شده است. این مساله در میان مدت به نفع ارزهای امن خواهد بود. روند واکسیناسیون در برخی از کشورها به دنبال انتشار گزارشاتی از آثار زیانبار آن ها روی برخی از دریافت کنندگان، دچار اخلال شده است. در آمریکا استفاده از واکسن جانسون اند جانسون به حال تعلیق درآمده و برنامه قبلی برای صادرات این واکسن به اروپا نیز ملغی شده است. دانمارک نیز پس از مشاهده چنین مورد لخته شدن خون پس از دریافت واکسن آسترا زنکا، به عنوان نخستین کشور جهان استفاده از این واکسن را کنار گذاشت. وزارت بهداشت هند نیز پس از دریافت برخی گزارشات مشابه، واسکن روسی اسپوتنیک را تایید کرده تا استفاده از آن را آغاز کند. در حالی که انتظار می رفت بانک مرکزی آمریکا در نتیجه افزایش تورم دست به تغییر نرخ بهره بزند، رییس این بانک در اظهارات تازه ای این مساله را منتفی دانسته و گفته حس ما این است که اکنون درست در نقطه ای قرار داریم که رشد اقتصادی خود را آغاز کنیم. در ماه های آینده میزان اشتغال زایی و رشد اقتصادی ما سریع خواهد شد.  در نیمه دوم امسال شاهد ثبت رشدهایی خواهیم بود که بسیار نیرومند خواهند بود و من انتظار آن را ندارم که دلیل قانع کننده ای برای تغییر نرخ بهره بیابیم. عملکرد دلار مقابل دیگر ارزها کماکان تحت تاثیر اخبار مربوط به بسته های محرک دولت بایدن، روند واکسیناسیون و نیز بازدهی اوراق قرضه وزارت خزانه داری باقی مانده است. جروم پاول- رییس بانک مرکزی آمریکا - در مصاحبه ای تایید کرده است که نگرانی از اوج گیری تورم بر روی تصمیمات معامله گران در بازارهای مالی تاثیر گذاشته است اما به تدریج ثبات بیشتری در بازارها حاکم خواهد شد و امید می رود که وضعیت بازار اوراق و همچنین موقعیت دلار در برابر دیگر ارزهای مهم جهانی در شرایط بهتری قرار گیرد. صندوق بین المللی پول از بانک های مرکزی در سراسر جهان خواست تا به خاطر کمک به تقویت رشد اقتصادی خود و جهان در میان مدت، در انتخاب سیاست های حمایتی خود نهایت دقت را خرج دهند چرا که اشتباه در این زمینه می تواند زمینه ساز نوسانات مالی و ریسک های جدیدی برای بازارهای پولی و مالی شود. این در حالی است که با توجه به باقی ماندن رشد اقتصادی در سطح ضعیف، بانک های مرکزی بر سر دوراهی افزایش مجدد نرخ بهره و انضباط بیشتر مالی برای مقابله با تورم و یا حفظ نرخ های بهره در سطوح پایین کنونی قرار دارند. تاکنون بیش از ۱۴۳ میلیون و ۱۹۳ هزار و ۳۲ مورد ابتلا به کرونا گزارش شده است که در این بین سه میلیون و ۴۹ هزار و ۵۹۱ نفر جان خود را از دست داده‌اند. در بین کشورهای مختلف، بالاترین تلفات مربوط به آمریکا با ۵۸۱ هزار و ۷۲۴ نفر، برزیل با ۳۷۵ هزار و ۴۹ نفر، مکزیک با ۲۱۲ هزار و ۴۶۶ نفر، هند با ۱۸۲ هزار و ۳۳۱ نفر و انگلیس با ۱۲۷ هزار و ۳۰۷ نفر بوده است. سیمون هاروی - استراتژیست ارشد ارزی در موسسه مونکس یوروپ - گفت: بازارها هنوز به قطعیت در خصوص مسیر آینده نرسیده اند، چرا که اطلاعات دریافتی معمولا کم و متناقض است. تا وقتی که تصویر روشنی از اقتصاد و تصمیمات آتی فدرال رزرو نداشته باشیم حدس این که چه مسیری پیش روی دلار خواهد بود کار اسانی نیست. اگر بانک مرکزی آمریکا در عمل نشان دهد که تمایل دارد فضای مطلوب مالی برای فعالیت های اقتصادی را حفظ کند شاهد صعود دلار به قله های بالاتر خواهیم بود. شاخص دلار شاخص دلار که نرخ برابری آن در مقابل سبدی از ارزهای جهانی را اندازه می‌گیرد، در معاملات امروز با ۰.۲۲ درصد افزایش نسبت به روز گذشته در سطح ۹۱.۲۵ واحد بسته شد. نرخ برابری هر فرانک سوئیس نیز معادل ۱.۰۹۱ دلار اعلام شد. (نرخ های فوق بر حسب ساعت پایانی معاملات بازارهای ارزی نیویورک محاسبه شده است.) ارزهای اروپایی در تازه‌ترین دور از معاملات، پوند با ۰.۳۶ درصد کاهش نسبت به روز قبل خود و به ازای ۱.۳۹۳ دلار مبادله شد. یورو ۰.۰۹ درصد پایین رفت و با ماندن در کانال ۱.۲۰ به ۱.۲۰۲ دلار رسید. ارزهای آسیایی در معاملات بازارهای ارزی آسیایی، هر دلار با ۰.۳۱ درصد افزایش به ۱۰۸.۱۲۶ ین رسید. در برابر همتای استرالیایی، هر دلار آمریکا به ازای ۱.۲۹۳ دلار مبادله شد. همچنین نرخ برابری دلار معادل ۶.۵۰۰ یوان چین اعلام شد. انتهای پیام,اقتصاد کلان,۱ اردیبهشت ۱۴۰۰ / ۰۰:۴۷,"دلار,بازار ارز",خیز دوباره دلار در معاملات جهانی
316,به گزارش ایسنا، در جریان رقابت‌های لیگ قهرمانان آسیا و در گروه D، دو تیم فولاد ایران و النصر عربستان به مصاف هم رفتند که این بازی در پایان با تساوی یک بر یک به پایان رسید. با این نتیجه النصر عربستان با ۵ امتیاز در صدر جدول این گروه قرار گرفت و تیم فولاد با ۵ امتیاز و تفاضل گل کم‌تر نسبت به النصر در جایگاه دوم جدول ایستاد. آمار و ارقام این دیدار به شرح زیر است: مالکیت توپ فولاد: ۳۳.۶% النصر عربستان: ۶۶.۴% برتری در نبردهای رو در رو فولاد: ۴۵% النصر عربستان: ۵۵% برتری در نبردهای هوایی فولاد: ۴۲.۹% النصر عربستان: ۵۷.۱% توپ‌ربایی فولاد: ۱۸ النصر عربستان: ۱۷ آفساید فولاد: ۴ النصر عربستان: ۲ کرنر فولاد: ۲ النصر عربستان: ۵ شوت فولاد: ۵ النصر عربستان: ۱۱ شوت داخل چارچوب فولاد: ۱ النصر عربستان:  ۴ دقت شوت فولاد: ۲۰% النصر عربستان: ۳۶.۴% پاس فولاد: ۲۷۱ النصر عربستان: ۵۳۳ دقت پاس فولاد: ۶۷.۲% النصر عربستان: ۸۴.۸% تکل فولاد: ۱۳ النصر عربستان: ۹ تکل موفق فولاد: ۶۱.۵% النصر عربستان: ۳۳.۳% دفع توپ فولاد: ۱۴ النصر عربستان: ۱۱ خطا فولاد: ۱۹ النصر عربستان: ۱۳ کارت زرد فولاد: ۱ النصر عربستان: ۳ کارت قرمز فولاد: ۰ النصر عربستان: ۰ انتهای پیام,فوتبال، فوتسال,۱ اردیبهشت ۱۴۰۰ / ۰۰:۴۹,"تيم فوتبال فولاد خوزستان,النصر عربستان,ليگ قهرمانان آسيا ",آمار و ارقام دیدار فولاد - النصر/ شاگردان نکونام موفق‌تر در کارهای تدافعی
317,"به گزارش ایسنا، محمدباقر قالیباف در صفحه شخصی خود در توییتر نوشت: «‏رفع ظلم و ⁧کاهش تبعیض⁩ در حق سربازان وظیفه به ""اقدام موثر"" نیاز داشت که مجلس با ۳.۵ برابر کردن حقوق سربازان، آن را محقق کرد. ‏میانگین دریافتی ماهانه سربازان در سال جاری ۱.۵میلیون تومان، ‏سربازان متاهل ونخبه ""حداقل ۲میلیون‌ تومان""، ‏وسربازان مناطق عملیاتی تا ۴میلیون‌ تومان خواهد بود.» انتهای پیام",مجلس,۱ اردیبهشت ۱۴۰۰ / ۰۰:۵۲,محمدباقر قاليباف,روایت قالیباف از اقدام مجلس برای کاهش تبعیض⁩ در حق سربازان
318,به گزارش ایسنا، در ادامه هفته سوم رقابت‌های لیگ قهرمانان آسیا استقلال ایران امشب (چهارشنبه) به مصاف الدحیل قطر می‌رود که مهم‌ترین دیدار گروه C این رقابت‌ها محسوب می‌شود. استقلال تا پیش از این دیدار با ۶ امتیاز صدرنشین گروه و الدحیل با ۴ امتیاز تیم دوم گروه بوده‌اند و نتیجه این بازی سرنوشت صدر جدول رده‌بندی گروه C را در پایان دور رفت لیگ قهرمانان آسیا مشخص می‌کند. استقلال در دو بازی ابتدایی‌اش و بازی‌هایی که عملکرد تهاجمی خوبی داشت توانست با نتایج ۵ بر ۲ و ۳ بر صفر به ترتیب الاهلی عربستان و الشرطه عراق را شکست بدهد. در آن سوی میدان هم الدحیل مقابل الشرطه به پیروزی ۲ بر صفر رسید و مقابل الاهلی با تساوی یک، یک متوقف شد. الدحیل در هر دو بازی قبلی‌اش بازی مالکانه‌ای ارائه داده و حتی مقابل الاهلی ۹ شوت بیش‌تر از استقلال به سمت دروازه این تیم عربستانی زد با این حال نتوانست به برتری برسد. همچنین الدحیل در دو بازی گذشته نشان داده که برنامه اصلی‌اش ارسال از جناحین بوده به طوری که در مجموع ۴۳ ارسال داشته که ۳۰ ارسال مربوط به بازی مقابل الاهلی بوده است. همین آمار نشان می‌دهد که جناحین استقلال در بازی امشب کار سختی مقابل وینگرهای الدحیل خواهند داشت. البته نباید از نمایش خوب تهاجمی استقلال در دو بازی قبل هم گذشت که برخلاف الدحیل بیش‌تر از مرکز دفاع حریف برای رسیدن به دروازه استفاده کرده که حاصل آن زدن ۸ گل و تبدیل شدن به بهترین خط حمله رقابت‌های لیگ قهرمانان تا این جای کار بوده است. بازی استقلال و الدحیل تقابل علی کریمی، هافبک فعلی الدحیل و سابق استقلال با آبی‌پوشان است. کریمی در دو بازی گذشته یکی از مهره‌های اصلی تیمش بوده و در بازی الدحیل و الاهلی به عنوان بهترین بازیکن زمین انتخاب شد. از حواشی دیگر این دیدار می‌توان به حضور پیدا نکردن فرهاد مجیدی، سرمربی استقلال در نشست خبری پیش از این بازی اشاره کرد که باعث شد رسانه‌های عربی از مصدومیت مجیدی خبر بدهند در حالی که دلیل حاضر نشدن  سرمربی استقلال مصدومیت نبوده است. انتهای پیام,فوتبال، فوتسال,۱ اردیبهشت ۱۴۰۰ / ۰۰:۵۴,"ليگ قهرمانان آسيا ,تيم فوتبال استقلال تهران,تیم فوتبال الدحیل قطر",تقابل علی کریمی با یاران قدیمی/ خط آتش استقلال هم‌چنان قربانی می‌گیرد؟
319,آرمان زرین کوب در گفت و گویی با ایسنا درباره ساخت سریال «یاور» و واگذاری شخصیت اصلی آن به داریوش ارجمند که کم شباهت به «حشمت فردوس» در سریال «ستایش» هم نیست، توضیح داد:  به هر حال قصه ای نوشته می شود، شخصیتی در جریان آن قصه خلق و بر مبنای تعریفی که آن درام دارد، انتخاب می شود که آن شخصیت چه مختصاتی داشته باشد و اینکه کاراکتر بر مبنای شخصیت اجتماعی اش، شبیه به چه شخصیتی باشد. مگر ما شبیه حشمت فردوس در جامعه مان کم آدم داریم. خیلی ها در همین موقعیت اجتماعی هستند. اگر شباهت را در این می بینید، می توان گفت بله «یاور» شبیه به «حشمت فردوس» است. تهیه کننده سریال «یاور» در عین حال گفت: ما در این سریال، با قصه دیگری طرفیم و بازیگر انتخابی مان بر اساس نقشی است که روایت شده است و در نهایت به آقای داریوش ارجمند رسیدیم؛ چون بازیگری مابه ازای ایشان کمتر در شرایط فعلی موجود بوده است. زرین کوب در ادامه اظهاراتش اینگونه ادامه داد: در تعریف کاراکتری که آقای مطلبی (نویسنده سریال یاور) آفریدند، انتخاب به سمت بازیگری مثل آقای داریوش ارجمند می رفت. توانایی در اجرای این نقش و سابقه ای که با لحن نوشته ی آقای مطلبی دارند، می توانست کار را بهتر و باورپذیرتر کند. بله؛ می توان گفت یاور و حشمت فردوس از جهاتی شبیه اند و این هیچ ایرادی ندارد. «یاور» ملودرام اشک آور نیست زرین کوب که تهیه کنندگی سریال های «بوم و بانو» و «ستایش» (هر دو به کارگردانی سعید سلطانی) و «مرگ تدریجی یک رویا» (ساخته فریدون جیرانی) را هم در کارنامه دارد، درباره سریال ماه رمضانی «یاور» خاطرنشان کرد: ما سریال هایی داریم که مضمون آنها آنقدر شبیه به هم است که به راحتی می توان تشخیص داد که در روال داستان چه اتفاقی خواهد افتاد. به موازات هم، چنین سریال هایی ساخته می شوند. حال ما در دو کار، انتخابمان آقای داریوش ارجمند بوده است و این اشکال نیست. اما قصه چیز دیگری را روایت می کند و ملودرام اشک آور نیست. «یاور» یک ملودرام اجتماعی است که هم تِم جوانمردی دارد و هم گره های معمایی. مبنای انتخاب داریوش ارجمند در «یاور»، «ستایش» نیست زرین کوب درباره ی چینش بازیگران در سریال «یاور» هم به ایسنا گفت: انتخاب آقای داریوش ارجمند به عنوان کاراکتر اصلی، بر مبنای سریال «ستایش» نبوده است، بلکه بر اساس تعریف فیلمنامه، از حضور ایشان بهره گرفته ایم. ما حتی با بازیگران دیگر هم گفت و گو کردیم اما آقای ارجمند در این کاراکتر باورپذیرتر و مناسب تر بودند و بازیگری را پیدا نکردیم که به قدرت آقای ارجمند نقش را ایفا کند. او ادامه داد: ما بازیگری در سطح آقای داریوش ارجمند، که هم محبوب باشد و هم شخصیت را در قالب خود درست ایفا کند، کم داریم. از طرفی در این شرایط کرونا، دسترسی به آنها سخت بود. آقای ارجمند هم به دلیل سابقه ی کاری شان در کار ما با رعایت پروتکل ها مجاب شدند که در این کار با ما همکاری کنند. اما در نهایت انتخاب ما انتخاب درستی بود. شاید لحن شخصیتِ یاور، شبیه به کاراکتر حشمت فردوس در سریال «ستایش» باشد، اما داستان «یاور» داستانی مجزا از «ستایش» است و مهم، درگیر شدن مخاطب با قصه و جذابیت آن است. راهکارهای «یاور» علمی است؟ زرین کوب درباره ی نحوه پرداختن به آسیب های اجتماعی در سریال «یاور» و اینکه راهکارهای ارائه شده تا چه میزان از پشتوانه روانشناسی و علمی برخوردار است؟ اظهار کرد: نویسنده قطعا بیگانه از فضای اجتماعی امروز و دور از مسائل روانشناسی نیست. کسی که متن می نویسد به همه اینها باید مسلط باشد؛ چه با فضا و موقعیت امروز و چه با تجربیاتی که در گذشته در روابط خانواده ها می دیده است. بخشی از راهکار را از تجربیات وام می گیرد و بخشی هم از موقعیت اجتماعی و کنونی امروز. قطعا با در نظر گرفتن همه این موارد که کلیتی از گذشته و امروز بوده است، به آسیب مورد نظر می پردازد. او در این زمینه با اشاره به ماجرای کاراکترهای جمال و همسرش در چند قسمت ابتداتی مجموعه، گفت: خود این موضوع یک آسیب اجتماعی است که بخشی از آن را نویسنده بر اساس تجربیات و مشاهدات گذشته و بخشی را با راهکارهای امروزی تلفیق کرده است و تبحر ویژه ای هم داشته است نسبت به اینکه مخاطبان آن طور که باید ببینند و به مسئله فکر کنند. راهکاری که تلویزیون کمتر به آن توجه می کند. یا اگر در آثار نمایشی می بینیم راهکارها آنقدر کارساز نیست. «یاور» از همان ابتدا رمضانی بود این تهیه کننده در پاسخ به این پرسش که آیا «یاور» از همان ابتدا قرار بود سریال رمضانی باشد؟ توضیح داد: از ابتدا مدیران شبکه سه سیما این سفارش را برای ماه مبارک رمضان به بنده و تیم سازنده دادند. در چند سال اخیر سریالی هم نداشتیم که در داخل آن سفره رمضان پهن باشد؛ یعنی در حقیقت در این زمان، قصه روایت شده باشد. این سریال با توجه به نشانه ها و المان هایی که دارد، سریالی کاملا با مضمون رمضان تعریف شده است. تعامل سه ضلعی از سال های دور زرین کوب درباره ی همکاری اش با سعید مطلبی و سعید سلطانی که از سالها پیش آغاز و تاکنون هم تداوم داشته است، یادآور شد: این همکاری که به سال ها پیش برمی گردد، از خوش اقبالی من است. از سال ۷۸ در خدمت این عزیزان بودیم. کارگردان و نویسنده و تهیه کننده سه ضلع اصلی مثلث در تولید کار هستند. وقتی ضلع های این مثلث هماهنگ باشند، طبیعی است که این همکاری ادامه پیدا می کند. طبیعی است ما هم تعاملی درباره کار داریم که از ابتدا تا انتها برقرار بوده است و همیشه سعی کردیم به حاصل کار فکر کنیم. این تعامل باعث شده است مجددا با هم کار کنیم که به آن اعتقاد داریم و مطمئن هستیم آن تولید می تواند خوب و با کیفیت و تاثیرگذار برای مخاطب باشد. تعامل عامل مهمی است که باعث شده است چند سالی با همدیگر همکاری داشته باشیم. چرا سریال های رمضان بی رمق شروع شدند؟ این تهیه کننده درباره ی آغاز بی رمق سریال های رمضان ۱۴۰۰ نیز اظهار کرد: در سریال ها معمولا پس از گذشت چند قسمت، مخاطبان شروع به دیدن کار می کنند و تعداد بیننده ها بیشتر می شود. و البته بالعکس، اگر سریالی حرفی برای گفتن نداشته باشد، مخاطبان آن ریزش پیدا می کنند. فکر می کنم «یاور» دارای این ویژگی هست که روز به روز تعداد مخاطبانش بیشتر شود. امیدوارم این اتفاق بیفتد و مردم کار را دوست داشته باشند. طبیعی است که این مجموعه، تازه متولد شده است و باید کمی بگذرد تا مخاطب در آن ویژگی هایی ببیند که آن را دنبال کند. آرمان زرین کوب معتقد است: رمق داشتن یا نداشتن یک سریال، شاید صرفا به این معنا نیست که کاری عجیب و غریب باشد. قصه ای تعریف شده است که کمی زمان می خواهد تا شخصیت ها و فضاها شناخته شوند، جلو برود تا به مقاطع جذاب برسد و مخاطب هم با قصه جلو برود و همراه شود. تهیه کننده سریال «یاور» تاکید کرد: همین که ما بتوانیم در این شرایط کرونا، لحظاتی برای مخاطب ایجاد کنیم که آرامش داشته باشد، خودِ این، کار بزرگی است. در پاسخ به اینکه کارها رمق نداشتند، نمی توانم بگویم که واقعا چه سریالی در همان قسمت های ابتدایی که هنوز شخصیت ها شناخته نشده اند، مخاطبان را جذب کرده است؛ مگر اینکه با یک تعلیق و پایان شوکه کننده ای روبه رو شویم که به مخاطب بگوید بنشین و قسمت بعدی را هم ببین. او توضیح داد: در یک ملودرام مثل «ستایش» که سریال پربیننده ای در دهه اخیر بوده است، قطعا مخاطبان از قسمت سوم ـ چهارم به بعد، مجذوب قصه شدند. هر چند که درنهایت توقع به جایی است؛ چراکه ما در دوره ای زندگی می کنیم که اینترنت و فضای مجازی باعث شده است مردم کارهای خیلی متفاوت تر از ساختار تلویزیونی ببینند و انتظار و توقعشان به سمت و سویی می رود که چرا ما چنین کار جذابی را نمی توانیم در آثار خودمان ببینیم. کمی زمان می برد سریال ها جا بیفتند آرمان زرین کوب در پایان این گفت وگو درباره تفاوت آثار خارجی با سریال های ایرانی و جذابیتی که به دلیل ریتم تندشان دارند، اظهار کرد: معمولا کارهای جذاب خارجی، در شش یا هفت قسمت تولید می شوند و اگر ادامه داشته باشند فصل جدیدشان تولید می شود؛ اما در هر قسمت از آن مخاطب چشم از صفحه تلویزیون برنمی دارد. اما ما ۴۰ قسمت ۵۰ قسمت سریال می سازیم و با توجه به ذائقه مخاطب و فرهنگ ایرانی، کمی زمان می برد که کار جا بیفتد. به گزارش ایسنا، سریال «یاور» در ماه مبارک رمضان هر شب حدود ساعت ۲۰ و ۲۰ دقیقه از شبکه سه سیما پخش می شود. انتهای پیام,رسانه,۱ اردیبهشت ۱۴۰۰ / ۰۰:۵۶,"سریال یاور,آرمان زرین کوب,سريال ستايش,داريوش ارجمند",چرا «یاور» را شبیه «ستایش» می بینیم؟
320,به گزارش ایسنا، در این دیدار پرویز اسماعیلی و خانم دکتر نیکولینا برنیاتس ضمن بررسی تفاهم‌نامه‌های جاری، بر لزوم اجرا و در صورت نیاز تدوین و روزآمدسازی اسناد موجود تاکید کردند. ظرفیت‌های فراوان تاریخی، فرهنگی و طبیعی دو کشور و همچنین اشتراکات فرهنگی و دوستی دو ملت، به عنوان مولفه‌های اساسی برای توسعه همکاری در بخش توریسم مورد اشاره قرار گرفت. گردشگری تخصصی در حوزه‌های سلامت، طبیعت و فناوری هم از جمله زمینه‌های مورد بحث در جلسه امروز بود. دو طرف توافق کردند تا به زودی کارگروه مشترک گردشگری میان ایران و کرواسی فعال شود. در حوزه ورزش نیز، مقرر شد طرفین تدوین تفاهم‌نامه‌ای را برای تنظیم چارچوب کلی همکاریها در دستور کار قرار دهند. کمک متقابل دوکشور به نوسازی ساختار برخی رشته‌های ورزشی مانند شنا و کشتی، تبادل مربیان و ورزشکاران، اردوهای مشترک و نیز همکاریهای علمی - ورزشی مورد تاکید دو طرف قرار گرفت. انتهای پیام,سیاست خارجی,۱ اردیبهشت ۱۴۰۰ / ۰۰:۵۶,سفارت ایران در کرواسی,توسعه روابط ایران و کرواسی در حوزه گردشگری و ورزش/ کارگروه مشترک گردشگری دو کشور فعال می‌شود
321,به گزارش ایسنا، در جریان رقابت‌های لیگ قهرمانان آسیا و در گروه D، دو تیم فولاد ایران و النصر عربستان به مصاف هم رفتند که این بازی در پایان با تساوی یک بر یک به پایان رسید. پس از پایان این دیدار عبدالفتاح عسیری از تیم النصر به عنوان بازیکن برتر زمین انتخاب شد. با این نتیجه النصر عربستان با ۵ امتیاز در صدر جدول این گروه قرار گرفت و تیم فولاد با ۵ امتیاز و تفاضل گل کمتر نسبت به النصر در جایگاه دوم جدول جای گرفت. انتهای پیام,فوتبال، فوتسال,۱ اردیبهشت ۱۴۰۰ / ۰۱:۰۱,"النصر عربستان,ليگ قهرمانان آسيا ,تيم فوتبال فولاد خوزستان",عبدالفتاح عسیری، بازیکن برتر دیدار فولاد - النصر
322,احد وظیفه در گفت و گو با ایسنا با اشاره به اینکه از مهر ماه سال گذشته تاکنون در کشور تنها حدود ۱۱۳ میلیمتر بارش داشته‌ایم، اظهار کرد: این میزان ۴۳ درصد کمتر از میانگین بلند مدت کشور است. از سویی دیگر از ابتدای فصل بهار تاکنون در کشور ۴.۸ میلیمتر بارش داشته‌ایم که متاسفانه این مقدار نیز نسبت به میانگین بلند مدت کشور ۸۵.۵ درصد کاهش یافته است. وی در ادامه با بیان اینکه درحال‌ حاضر کشور در شرایط خشکسالی بسیار شدید قرار گرفته است، تصریح کرد: ۴۳ درصد کم بارشی در ایران از مهرماه تاکنون به‌نوعی رکورد در حوزه خشکسالی محسوب می‌شود. مشابه این شرایط را در سال ۱۳۸۷ که خشک‌ترین سال آبی ایران بود، تجربه کرده بودیم. امسال هم به‌نوعی یکی از خشک‌ترین سال‌های آبی در ایران است. رییس مرکز ملی خشکسالی و مدیریت بحران سازمان هواشناسی با اشاره به اینکه خشکسالی در بخش‌هایی از ایران طی سال آبی زراعی جاری ازجمله قسمت‌های شرقی، سیستان و بلوچستان، خراسان جنوبی، هرمزگان و... بی‌سابقه بوده است، گفت: میانگین بارش بلند مدت در هرمزگان ۱۳۹ میلیمتر گزارش شده است این درحالیست که طی هفت ماه اخیر تنها ۱۲ میلیمتر بارش در این استان داشتیم بنابراین با کاهش ۹۱ درصدی بارش‌ها در این منطقه مواجه هستیم. به گفته وظیفه بارش‌ها در استان سیستان و بلوچستان نیز ۹۳ درصد و در استان کرمان ۷۰ درصد کمتر از میانگین بلند مدت گزارش شده است. وضعیت بارش‌ها در غرب کشور نیز شرایط خوبی ندارد. برای مثال استان همدان ۲۱ درصد، لرستان ۳۳ درصد، چهار محال و بختیاری ۳۵ درصد و همدان ۲۱ درصد کاهش بارش داشته است. وی ادامه داد: این شرایط در شمال کشور نیز وجود دارد و بارش‌ها در استان گیلان و مازندران به‌ترتیب ۲۵ و ۲۱ درصد کمتر از میانگین بلند مدت بوده است. از سویی دیگر اوضاع در نوار شرقی کشور بدتر است و استان‌های گلستان ۴۲ درصد، سمنان ۵۱ درصد، خراسان رضوی  ۵۸ درصد، خراسان جنوبی ۶۱ درصد و خراسان شمالی ۵۱ درصد کم بارشی داشته‌اند. رییس مرکز ملی خشکسالی و مدیریت بحران سازمان هواشناسی افزود: در مرکز کشور نیز شرایط بارش‌ها مانند سایر مناطق خوب نیست. برای مثال بارش‌ها در استان تهران از ابتدای مهرماه تاکنون ۲۳ درصد کمتر از میانگین بلند مدت گزارش شده است. بارش‌ها در استان‌های قم، البرز، قزوین و زنجان نیز به‌ترتیب ۲۱، ۱۹، ۲۹ و ۳۴ درصد کاهش یافته است. وظیفه در ادامه با بیان اینکه به‌طور کلی سال آبی ۱۴۰۰-۱۳۹۹ یکی از بدترین سال‌های آبی در ایران بوده است، تصریح کرد: گاهی اوقات در کشور ما کم بارشی در پاییز و زمستان با بارش‌های بهاره جبران می‌شود اما متاسفانه در این فصل نیز بارش خاصی نخواهیم داشت و حتی طی فروردین ماه برخی از استان‌ها هیچ بارشی دریافت نکرده‌اند. وی درباره چرایی وقوع خشکسالی شدید در ایران توضیح داد: به‌طور کلی کشور ما از گذشته تاکنون نوسانات بارشی شدیدی را تجربه کرده است و طی ۶۰ سال اخیر همواره با ترسالی‌ها و خشکسالی‌ها در ایران دست و پنجه نرم کرده‌ایم البته بخشی از این موضوع به تغییرات اقلیم مربوط است. تغییر اقلیم پدیده‌ای جهانی است که در کشور ما سبب افزایش تعداد سال‌های خشک و افزایش دما شده است. رییس مرکز ملی خشکسالی و مدیریت بحران سازمان هواشناسی در بخش دیگری از صحبت‌های خود با اشاره به اینکه میانگین دمای کشور در بلند مدت طی فروردین ماه ۱۵.۵ درجه گزارش شده است، اظهار کرد: این درحالیست که میانگین دمای کشور طی فروردین ۱۴۰۰ بیش از ۱۸ درجه سانتیگراد بوده است بنابراین دمای هوا در این ماه حدود سه درجه گرم‌تر شده است. وظیفه افزود: طی زمستان سال گذشته به‌ویژه بهمن ماه نیز با افزایش قابل توجه دمای هوا در کشور مواجه بودیم اما به‌طور کلی می‌توان گفت که از ابتدای مهرماه تاکنون میانگین دمای هوا در ایران حدود یک درجه سانتیگراد بیشتر از میانگین بلند مدت بوده است. وی با بیان اینکه در چنین شرایطی به‌ دلیل کاهش بارش و ذوب برف، ذخیره آبی در مناطق کوهستانی به‌شدت کاهش پیدا می‌کند، گفت: این وضعیت ما را در شرایط تنش آبی قرار خواهد داد. درحال‌ حاضر نیز می‌توان گفت که بسیاری از نقاط ایران در جنوب و شرق کشور در شرایط تنش آبی هستند و کاهش بارش‌ها می‌تواند حتی روی تامین آب شرب نیز اثرات خود را نشان دهد. رییس مرکز ملی خشکسالی و مدیریت بحران سازمان هواشناسی با تاکید بر اینکه این شرایط به‌هیچ عنوان به‌نفع محیط زیست کشور نیست و اثرات خود را به‌زودی نشان خواهد داد، تصریح کرد: دستگاه‌های ذی‌ربط باید باتوجه به درنظر گرفتن این شرایط برای مصرف آب موجود در کشور برنامه‌ریزی کنند و ارزش قطره قطره آب را بدانند  چراکه درحال‌ حاضر کمبود آب جدی است. وظیفه در پایان تصریح کرد: درحال حاضر نیاز آبی کشور نسب به گذشته بیشتر شده است و باید از به‌صرفه‌ترین راهکارها برای آبیاری زمین‌های کشاورزی استفاده کرد. ما باید در این شرایط به مسئله پایداری سرزمین توجه کنیم و بی‌مهابا از آب‌های زیرزمینی استفاده نکنیم چراکه مشکل فرونشست زمین در کشور بسیار جدی است و می‌تواند سرزمین را از شرایط زیستی خارج کند. به گزارش ایسنا سال آبی ۱۴۰۰-۱۳۹۹ از مهرماه سال گذشته آغاز شده است و تا آخر خرداد ماه امسال ادامه دارد. انتهای پیام,محیط زیست,۱ اردیبهشت ۱۴۰۰ / ۰۱:۰۰,"تنش آبی,تغییر اقلیم,مرکز ملی خشکسالی,کاهش بارش,افزايش دما",خشکسالی‌ بی‌سابقه در مناطقی از کشور/هشدار به مسئولان آب
323,مهدی کریمیان، بازیکن پیشین تراکتور در گفت‌وگو با ایسنا درباره تساوی بدون گل تراکتور ایران و نیرو هوایی عراق گفت: من قبل از بازی هم چنین نتیجه‌ای را حدس می‌زدم و حتی وقتی سایرین از من پرسیدند، گفتم که این نتیجه قابل حدس است. وی ادامه داد: تراکتور ابزار لازم را دارد اما به نظر می‌رسد مشکلی در کارشان وجود دارد. در بخش دفاعی تراکتور عالی بود اما در حمله نتوانستند کار خاصی کنند. نقل و انتقالات تراکتور نشان داد که این تیم آماده حضور در آسیا نیست. جدایی سلیمی، میمبلا و حاجی‌صفی و جایگزین نشدن آن‌ها با بازیکنان هم‌سطح اتفاقی است که نباید برای تیمی بیافتد که قرار است در لیگ قهرمانان آسیا بازی کند. خریدی مثل قادری که از لیگ آزادگان آمده، شاید بتواند دوندگی را بالا ببرد اما او بازیکنی نیست که بتواند تفاوت‌ها را رقم بزند و گره بازی را باز کند. من ۸ سال در این مسابقات به صورت مداوم بازی کرده‌ام. سطح و جو آسیا با لیگ ایران متفاوت است و بازیکنی در همین سطح را می‌خواهد. کریمیان گفت: من نفهمیدم چرا عباس‌زاده در آن دقیقه تعویض شد و یا چرا وقتی تاکتیکی مثل اوت دستی جواب نمی‌دهد و همه سرها را بازیکنان حریف می‌زنند، چه اصراری به استفاده از آن است. چرا به واسعی که نشان داده بازیکن خوب و باهوشی است، بازی نمی‌رسد یا چرا تاکتیک هجومی تیم خطیبی مشخص نیست. این سوالات، اشکالات فنی تراکتور هستند و این تیم اگر می‌خواهد صعود کند، باید ابتدا این مشکلات را حل کند و سپس ریکاوری خوبی برای دور برگشت داشته باشد زیرا به هر حال این مسابقات فشرده است و ریکاوری مهم است. انتهای پیام,فوتبال، فوتسال,۱ اردیبهشت ۱۴۰۰ / ۰۱:۰۰,"تيم فوتبال تراكتور,ليگ قهرمانان آسيا ,تیم فوتبال نیروهوایی عراق,استانی-ورزشی",کریمیان: تراکتور تاکتیکی برای حمله نداشت/ تعویض عباس‌زاده عجیب بود
324,به گزارش ایسنا، هفته سی ام رقابت‌های بوندسلیگا با انجام ۴ دیدار آغاز شد. ابتدا لایپزیگ تیم دوم جدول رده‌بندی میهمان کلن بود که با نتیجه دو بر یک شکست خورد. و اما در حساس‌ترین بازی هفته بایرن مونیخ در آلیانس آره‌نا از بایر لورکوزن پذیرایی کرد و توانست با دو گل به پیروزی دست پیدا کند. بایرن مونیخ با این پیروزی که به دست آورد در آستانه کسب عنوان قهرمانی قرار گرفت. شاگردان فلیک با این پیروزی ۷۱ امتیازی شدند و اختلاف خود را با تیم دوم به ۱۰ امتیاز افزایش دادند این درحالی است که تا پایان لیگ تنها ۴ بازی دیگر باقی مانده است. انتهای پیام,جهان ورزش,۱ اردیبهشت ۱۴۰۰ / ۰۱:۰۵,"تیم فوتبال بایرن مونیخ,بوندسليگا",بایرن در آستانه قهرمانی در بوندسلیگا
325,حبیب احمدی در گفت‌وگو با ایسنا اظهار کرد: سواد رسانه‌ای به مفهوم شناخت رسانه، درک پیام و تجزیه‌وتحلیل محتوای پیام اطلاق می‌شود تا افراد درک صحیح و درستی از رسانه‌ها داشته باشند. وی با بیان اینکه امروزه در دنیای ارتباطات و انفجار اطلاعات انسان‌ها علاوه بر سواد خواندن و نوشتن، رایانه‌ای، مالی، عاطفی و ارتباطی، باید سواد رسانه‌ای نیز داشته باشند تا با توجه به معیار یونسکو باسواد تلقی شوند، ادامه داد: در دهکده جهانی که انواع رسانه‌ها با ضریب نفوذ متفاوت وجود دارد، اگر افراد سواد رسانه‌ای نداشته باشند و نتوانند انواع رسانه‌ها و تولیدات آنها و سیاست‌گذاری آنها را بشناسند در انبوهی از اطلاعات سردرگم خواهند شد و چه‌بسا این بمباران اطلاعات افراد را به بیراهه هدایت کند. به گفته مدیرعامل خانه مطبوعات استان اردبیل، سواد رسانه‌ای باعث شناخت ماهیت رسانه، توانایی کشف حقایق پنهان از لابه‌لای اخبار و پیام‌ها می‌شود و همچنین افراد با استفاده از این نوع سواد می‌توانند اغراض و امیال شخصی و گروهی یا جهت‌گیری‌های سیاسی و جناحی را با توجه به سیاست‌های درون و برون‌سازمانی آن رسانه بشناسد. احمدی با بیان اینکه داشتن سواد رسانه‌ای برای صاحبان رسانه‌ها امری ضروری و اجتناب‌ناپذیر است، گفت: این افراد باید سواد خود را به‌روز و آپدیت کنند تا بتوانند در ماراتن و رقابت نفس‌گیر رسانه‌ها دوام بیاورند. این روزنامه‌نگار اردبیلی تصریح کرد: متأسفانه احساس نیاز به آموزش در بین صاحبان رسانه‌ها کم‌رنگ است در حالی که این موضوع باید در سرلوحه برنامه‌های کاری خبرنگاران و شاغلان این حرفه باشد. به گفته بازرس خانه مطبوعات کشور، مسئولانی هستند که ماهیت و کارکرد رسانه‌های صوتی، تصویری، مجازی، نوشتاری یا مکتوب شامل شبکه‌های اجتماعی، نشریات الکترونیکی و پایگاه‌های خبری، خبرگزاری و پایگاه‌های خبری و غیره متوجه نیستند و هیچ تفاوتی برای آنها قایل نیستند و اسفناک‌تر اینکه روابط‌عمومی برخی ادارات نیز از این امر مستثنی نیستند. احمدی تشریح کرد: مدیران رسانه‌ها باید با متدهای نوین خبرنویسی، گزارش‌نویسی، تاکتیک‌های خبری، نحوه صحیح تیتر نویسی، صفحه‌بندی و آیین نگارش و غیره آشنا باشند و در آموزش آنها اهتمام لازم را داشته باشند. انتهای پیام,اردبیل,۱ اردیبهشت ۱۴۰۰ / ۰۱:۰۸,"استانی-فرهنگی و هنری,سواد رسانه‌ای,فقدان مدیریت",فقدان سواد رسانه‌ای موجب غوطه‌ور شدن در اطلاعات غلط می‌شود
326,"به گزارش ایسنا و به نقل از ساینس‌دیلی ، تقاضا برای ابزاری که به متخصصان علوم اعصاب امکان می‌دهد تا فعالیت‌های مغز را ثبت کنند، بسیار زیاد است. پژوهشگران به طور سنتی، از روش‌هایی مانند ""تصویرسازی تشدید مغناطیسی کارکردی"" یا ""اف‌ام‌آرآی""(fMRI) استفاده می‌کنند اما این روش نمی‌تواند فعالیت عصبی را با وضوح مکانی بالا یا در افراد در حال حرکت ثبت کند. در سال‌های اخیر، یک فناوری موسوم به ""اپتوژنتیک""(Optogenetics)، موفقیت قابل توجهی را در ثبت فعالیت عصبی حیوانات نشان داده است. ابزارهای اپتوژنتیک، از نور برای کنترل نورون‌ها و ثبت سیگنال‌ها در بافت‌هایی که از نظر ژنتیکی اصلاح شده‌اند، استفاده می‌کنند تا به بیان پروتئین‌های فلورسنت و حساس به نور بپردازند. با وجود این، فناوری‌های موجود برای تصویربرداری از سیگنال‌های نور مغز، با مشکلاتی در اندازه، سرعت تصویربرداری یا کنتراست همراه هستند که کاربرد آنها را در حوزه علوم اعصاب محدود می‌کند. یک فناوری موسوم به ""میکروسکوپ فلورسانس ورق سبک""(LSFM)، برای تصویربرداری سه‌بعدی از فعالیت مغز با سرعت و کنتراست بالا، امیدوارکننده است. در این روش، یک ورقه سبک نازک، به ناحیه مورد نظر از بافت مغز هدایت می‌شود و واکنش‌ بافت‌های مغز با انتشار سیگنال‌های فلورسانس مشخص می‌شود که میکروسکوپ می‌تواند آنها را تشخیص دهد. اسکن کردن یک صفحه سبک در بافت مغز، امکان تصویربرداری از مغز را با سرعت و کنتراست بالا فراهم می‌کند. در حال حاضر، استفاده از روش فلورسانس ورق سبک برای تصویربرداری از مغز موجوداتی مانند موش، به خاطر اندازه دستگاه دشوار است. پژوهشگران در آینده باید برای انجام دادن آزمایش روی حیوانات، بسیاری از عناصر سازنده دستگاه را کوچک کنند. یکی از عناصر اصلی برای کوچک ساختن دستگاه، مولدی است که باید در مغز قرار بگیرد. این مولد باید آن قدر کوچک باشد که از جابه‌جایی بیش از اندازه بافت مغز جلوگیری کند. یک گروه بین‌المللی از پژوهشگران، یک مولد کوچک یا کاوشگر عصبی نوری ابداع کرده‌اند که می‌توان آن را در مغز یک حیوان زنده قرار داد. هنگامی که کاوشگر در مغز موش‌های مهندسی شده ژنتیکی به کار رفت، به بیان پروتئین‌های فلورسنت در مغز آنها پرداخت و به پژوهشگران امکان داد تا تصاویری با وضوح بالا ثبت کنند. به علاوه، سطح کنتراست تصویر نیز نسبت یک روش جایگزین موسوم به ""میکروسکوپ اپی‌فلورسانس""(epifluorescence microscopy)، بهتر بود. ""وزلی ساچر""(Wesley Sacher)، پژوهشگر ارشد این پروژه گفت: این فناوری جدید قابل کاشت، بسیاری از محدودیت‌های کاربرد تصویربرداری فلورسانس ورق سبک را برطرف می‌کند. این پژوهش، در مجله ""Neurophotonics"" به چاپ رسید. انتهای پیام",علم و فناوری جهان,۱ اردیبهشت ۱۴۰۰ / ۰۱:۳۶,"مغز,تصویربرداری,کاوشگر,نورون,میکروسکوپ",ابزار جدید تصویربرداری که در مغز کاشته می‌شود
327,مجید امروی در گفت و گو با ایسنا، با بیان اینکه شرکت های بالغ در چرخه عمر که دارای جریان های نقدی مستمر و محدودیت در فرصت های رشد هستند، تمایل به پرداخت بخش قابل توجهی از این جریانات نقدی به سهامداران در غالب سود تقسیمی را دارند، اظهار کرد:  دو روش برای پرداخت این جریان نقدی به سهامدار وجود دارد؛ ابتدا روش پرداخت سود تقسیمی و روش دوم بازخرید سهام. وی ادامه داد: در مقابل، شرکت های رشدی با فرصت های مناسب سرمایه گذاری ترجیح می دهند تا بخش قابل توجهی از جریانات نقدی را در پروژه های جدید سرمایه گذاری کنند. این کارشناس بازارسرمایه با تاکید بر اینکه بازخرید سهام زمانی اتفاق می افتد که شرکت بخشی از سهام منتشر شده خود را بازخرید کند، توضیح داد: به طور کلی سه حالت می تواند منجر به بازخرید سهام شود. نخست اینکه  شرکت با انتشار اوراق بدهی از منابع حاصله برای بازخرید سهام استفاده کند. دوم نگهداری سهام برای اعطای آن به کارکنان شرکت و سومین حالت زمانی رخ می دهد که شرکت دارای وجوه نقد مازاد باشد. مزایای بازخرید سهام امروی در خصوص مزایای بازخرید سهام نیز توضیح داد: با توجه به این نکته که اعلام برنامه بازخرید سهام توسط شرکت در پی اعتقاد مدیران به کمتر بودن قیمت سهام از ارزش ذاتی آن است، به نوعی مخابره سیگنال مثبت به سرمایه گذاران محسوب می شود. وی ادامه داد: زمانی که شرکت سود تقسیمی پرداخت میکند، سرمایه گذار ملزم به دریافت سود نقدی است، درحالی که در بازخرید سهام سرمایه گذار بین نگهداری سهم و فروش سهم به شرکت اختیار خواهد داشت. از سوی دیگر پرداخت سود تقسیمی در کوتاه مدت چسبندگی دارد و از انجا که کاهش سود تقسیمی به منزله سیگنال منفی برای سرمایه گذاران محسوب می شود، مدیریت شرکت تمایلی به افزایش سود تقسیمی ندارد. از این رو اگر افزایش در جریانات نقدی به صورت مقطعی و یکباره باشد مدیریت ممکن است بازخرید سهام را نسبت به پرداخت سود تقسیمی ارجح بداند. این استاد دانشگاه افزود: شرکت ها می توانند برای رسیدن به سیاست تقسیم سود هدف، از مدل سود باقی مانده استفاده کنند که منجر به ثبات در نسبت سود تقسیمی می گردد درحالی که تعداد سهام بازخرید شده در هر سال می تواند متفاوت باشد. کمک به اعطای سهام به کارکنان شرکت نیز مزیت دیگر بازخرید سهام محسوب می شود. اما باید دقت کرد شرکت ها در بازخرید سهام مدیریت و استراتژی داشته باشند تا منجر به کاهش قیمت پس از بازخرید سهام نشوند. تسهیل آیین نامه سهام خزانه، به احیای بازار کمک میکند امروی در ادامه با بیان اینکه طبق ماده ۱۹۸ لایحه اصلاحی قانون تجارت خرید سهام توسط خود شرکت ممنوع است، اظهار کرد: اما طبق تبصره ۵ ماده ۲۸ قانون رفع موانع تولید رقابت پذیر و ارتقای نظام مالی کشور موصبه ۲۹ اردیبهشت ماه سال ۱۳۹۰، این امکان با مقرراتی که با پیشنهاد سازمان بورس و اوراق بهادار که به تصویب شورای عالی بورس می رسد ممکن شد. وی ادامه داد: در همین راستا شورای عالی بورس در تاریخ ۱۵ تیرماه سال ۱۳۹۴،  آیین نامه خرید، نگهداری و عرضه سهام خزانه را تصویب کرد اما تعدد مواد و تبصره های این مصوبه مانند تبصره دو ماده ۵ آن (در فرایند افزایش سرمایه قبل از شروع پذیره نویسی ناشر باید فاقد هرگونه سهام خزانه باشد) کار را برای شرکت ها دشوار کرده و منجر به کاهش کارایی آن شده است. این کارشناس بازار سرمایه افزود:به نظر میرسد با توجه به این نکته که طبق گزارشات مجموع سود خالص شرکت های بورسی و فرابورسی در پایان سال مالی ۱۳۹۹ در حدود ۴۳۰ هزار میلیارد تومان است، تسهیل قانون و استفاده از این پتانسیل در خصوص تخصیص بخشی از این منابع به بازخرید سهام در مقابل پرداخت سود تقسیمی بتواند در شرایط غیر عادی به بازار سرمایه کمک محسوسی تلقی شود. انتهای پیام,اقتصاد کلان,۱ اردیبهشت ۱۴۰۰ / ۰۱:۲۸,"بازار سرمايه ,بورس,فرابورس",راه حل کارشناسی برای احیای بورس
328,به گزارش ایسنا و به نقل از الشرق الاوسط، دیدار حساس فولاد خوزستان و النصر عربستان با تساوی یک بر یک به پایان رسید. مانو منزس، سرمربی النصر در نشست خبری بعد از بازی گفت: بر این باور هستم که شایسته بیشتر از تساوی بودیم. بازیکنان حریف با تمارض به آسیب دیدگی ریتم بازی را گرفتند. در ابتدا نتوانستیم فرصت‌های گلزنی را خلق کنیم اما رفته رفته بهتر شدیم. او ادامه داد: گل فولاد بر خلاف جریان بازی به ثمر رسید. بعد از این گل فرصت‌های خوبی را خلق کردیم و توانستیم گل تساوی را به ثمر رسانیم. بازی فیزیکی و درگیرانه بود و انرژی زیادی از بازیکنان گرفت. فولاد در ابتدا بهتر از ما بود اما در ادامه ما بهتر بودیم. باوجود آنکه مهاجمان ما در گلزنی ناکام بودند اما بازهم گل زدیم. انتهای پیام,فوتبال، فوتسال,۱ اردیبهشت ۱۴۰۰ / ۰۱:۳۱,ليگ قهرمانان آسيا ,سرمربی النصر: فولادی‌ها با زمین زدن خود ریتم بازی را گرفتند/ مستحق پیروزی بودیم
329,ورزش زورخانه‌ای موسیقی خاص خود را دارد و در حقیقت تمام مراحل آن با موسیقی پیوند خورده است. بر همین اساس درباره تاریخچه زورخانه، ابزار آن، عناوینش و موسیقی آن با یک پژوهشگر و کارشناس حوزه موسیقی گفت وگویی داشته ام. اسناد ما از تاریخ زورخانه محدود و پراکنده است علی مغازه‌ای ـ کارشناس و پژوهشگر موسیقی ـ درباره موسیقی زورخانه به ایسنا می‌گوید: در مبحث تاریخچه زورخانه باید گفت این مقوله نیز همانند بسیاری از آداب و فرهنگ‌ها و خرده‌فرهنگ‌های ملی یا ایرانی در میان لایه‌های غبار فراموشی مدفون یا ناآشکار می‌نماید و ما تنها بر اساس اسناد و شواهد بسیار پراکنده با نظرورزی و چیدن قطعات پراکنده در کنار یکدیگر می‌توانیم به سطوحی از ماهیت وجودی آن پی ببریم. و طبیعی‌ است این نظرورزی‌ها ممکن است دارای اشکالات و اختلالاتی هم باشد. در این ارتباط می‌توان اشاره داشت که در پی گسست‌های تاریخی و اجتماعی و جابجایی‌های حاکمیتی و دگرگونی‌های عظیم فرهنگی، این سنت ورزشی و فرهنگی تغییرات و تحولات پیچیده‌ای به خود دیده که ریشه و منشأ تاریخ آن را گنگ و محو، ناپیدا و شاید دور از دسترس می‌کند. تمام اندیشمندان، مورخان و پژوهشگران هر کدام از منظر و دریچه‌ای به این بحث نگاه کرده‌اند که اینها همه بر پایه شکل کل اجرایی موجود یا بر پایه اسناد متأخر بوده است. به همین جهت جز گمانه‌زنی درباره تاریخچه این ورزش که آن هم توسط پژوهشگران برجسته تاریخ ایران باستان صورت گرفته که در آنها تنها اشاراتی به گذشته باستانی این ورزش شده است. چاره‌ای هم نیست و در حال حاضر باید همان اشارات را با شرح و بسط بیشتر مورد توجه قرار دهیم. او ادامه می‌دهد: در وهله اول باید بگویم که اصولاً ورزش باستانی و موضوع زورخانه، مسئله‌ای میان رشته‌ای است که الزاماً باید میان رشته‌ای به آن نگاه کرد؛ چراکه مفهوم زورخانه آمیخته‌ای است از اسطوره، تاریخ، فلسفه، عرفان، ادبیات، شعر، جنگاوری، کار، شکار، موسیقی و رقص. که در وجه و ساحت کلی‌تر و نمادین خود، ورزش، زورمندی و قدرتمندی را به نمایش می‌گذارد. این مباحث همه در مفهوم زورخانه درآمیخته‌اند. به این اعتبار، این آمیزش مفهومی ما را موظف و مجبور می‌کند که نتوانیم تنها از یک دریچه به آن نگاه کنیم. مغازه‌ای تصریح می‌کند: کسانی از جمله پهلوانان وقتی به این موضوع نظری می‌کنند و سعی دارند نوشته‌ای برای آشنایی مخاطبان و مردم با مفهوم زورخانه طراحی و تدوین کنند، نوشته‌ها و تحقیقاتشان بسیار نارسا و ضعیف است؛ چراکه تنها از منظر ورزش، پهلوانی و مفاهیمی چون عیاری، جوانمردی و فتوت به آن نگاه کرده‌اند. این مفاهیمی در کلیت موضوع زورخانه وجود دارد ولی خود همین‌ها هر کدام تاریخ و تاریخچه بس دراز آهنگ دارند. ایده و بنیان اجتماعی زورخانه را چهار مفهوم ساختاری تشکیل می‌دهند او در این زمینه اظهار می‌کند: چهار مفهوم در راستای یکدیگر ساختار متاخر زورخانه را تشکیل می‌دهند؛ نخست امر و موضوع، پهلوانی است که بر زورمندی و قدرت مردانه مبتنی است. دوم جوانمردی، فتوت و رادمردی، سوم خردورزی، خردمندی و هوشمندی و چهارم موسیقی است. عنصر موسیقی عامل نظم دهنده و ابزار راهبردی و رهبری ورزشکاران در محیط زورخانه است. مغازه‌ای با بیان اینکه البته عناصر دیگری هم هستند که در ذیل این مفهوم زیرشاخه‌ها را تشکیل می‌دهند، می‌گوید: اما برای بررسی این چهار مفهومی که به طور تفکیکی به آنها اشاره کردم، باید در بستر تاریخی، اسطوره‌ای و فلسفی به آنها نگاه شود. وقتی بخواهیم به سابقه زورخانه توجه کنیم، مجبور هستیم چند برش تاریخی به آن دهیم؛ این برش‌های تاریخی ناخواسته و لاجرم مفاهیمی را در خود دارند. بر اساس برخی شواهد که بسیار هم قوی هستند، می‌توانیم زورخانه و گود زورخانه را به معبد و ‌مهرابه‌های کیش مهری ایران و معابد میترایی در روم شرقی پیوند دهیم. پیوند زورخانه با زروان‌پرستی در ایران مغازه‌ای بیان می‌کند: می‌دانیم که زروان‌پرستی یا دین مهر یا مهرپرستی دین برجسته و رسمی اواخر هخامنشی و در امتداد تاریخی کیش برجسته دوره اشکانیان است. یعنی در زمان اشکانیان زروان‌پرستی به طور کامل در تمام طبقات اجتماعی نفوذ و اعتبار داشته است. ریشه‌های آن را نیز می‌توان در منابع باستانی مربوط در دو دسته کتیبه‌های متأخر و متقدم دوران هخامنشیان جست‌وجو کرد. او ادامه می‌دهد: در اینجا منبع بحثم دیدگاه‌های استاد مهرداد بهار است که دو مقاله درخشان در پیوند زروان و مهرپرستی با زورخانه نوشته است که یکی در کتاب «از اسطوره تا تاریخ» چاپ شده و دیگری متأسفانه به صورت رسمی و درست به چاپ نرسیده است. چند سال پیش که برای آینه‌دار روی مقوله زورخانه تحقیق می‌کردم، به کپی این تحقیق استاد بهار برخوردم که البته نسخه آشفته و تحریف شده‌ای بود که توسط فدراسیون ورزش‌های زورخانه‌ای به صورت پی‌دی‌اف منتشر شده است. در این نسخه آقای بهار به وضوح و زیبایی شباهت‌ها و اشتراکات زورخانه و میترائیزم را بررسی می‌کند.  ورود میترائیزم از ایران به اروپا این کارشناس موسیقی با بیان اینکه مسیحیت در قرن چهارم میلادی رسمیت پیدا کرد، بیان می‌کند: آیین مهرپرستی از زمان اشکانیان در حدود ۲۰۰۰ سال پیش در ایران رسمیت گرفته بود؛ این دین و آیین‌های آن توسط سربازان و در پی مراودات اروپاییان، رومیان و ایرانیانی که در ارتباط و آمد و شد فرهنگی و تجاری میان ایران و اروپا بودند، در روم هم رواج و گسترشی پیدا می‌کند. اما در ایران با سقوط امپراطوری اشکانیان، ساسانیان با برگزیدن دین زرتشتی به عنوان دین رسمی خود با زروان‌پرستی و مهرکیشی به شکل خیلی سنگینی برخورد و آن را  سرکوب می‌کنند. در نتیجه مهرپرستی یا میتراییزم در ایران منسوخ و برانداخته شده و حتا سعی شده آثارش هم از بین برود در حالی که در همان زمان این کیش و باور در روم شرقی به شدت مورد استقبال قرار گرفته و در آنجا معابد یا مهرابه‌های زیادی برای پیروان آن درست می‌شود. درباره این گونه معابد و مهرابه‌ها در ایران نمونه‌های چندانی در دست نیست جز یکسری شواهد در مراغه و چند نمونه‌ دیگر و همچنین تداوم ایده آن در محراب‌های مساجد در ایران. البته پژوهشگر ارجمند حسین پرتو بیضایی فرم ساختمان زورخانه را با خانقاه‌ها و تکیه‌ها مقایسه‌پذیر می‌داند و با این فرض و استناد به همگِنی معابد مهری با زورخانه می‌توانیم پیوندی میان خانقاه و تکیه و زورخانه با معبد و مهرابه مهری در نظر بگیریم و پیرامون آن شواهد و اسناد را کنار هم قرار دهیم. این کارشناس موسیقی ادامه می‌دهد: در اروپا، بخش‌هایی از ترکیه امروزی و ایتالیا معبدها و مهرابه‌هایی حتا در زیر کلیساها پیدا شده که تمامشان مدل زورخانه‌های قدیم ایران هستند؛ به گونه‌ای که کلیه آنها شکلی زیرزمینی، دالان مانند، دارای ورودی‌های تنگ رو به پایین یا پایین رونده هستند یا حتا در غار بوده‌اند، غارهایی که در آنها چشمه‌ها یا منابع آب هم بوده است و به اعماق زمین می‌رفته‌اند. درواقع در معابد میترایی منافذ ورود نور نداشته و روشنایی آنها، نورهای آتشی بوده‌ که پیروان مهر برمی‌افروختند. همین نسبت در زورخانه‌ها هم دیده می‌شود و ورودی زورخانه‌های قدیم نیز به همین شکل بوده است؛ به این صورت که پلکان تنگ رو به پایینی داشته که باید با قدی خمیده از آنها گذر می‌کردند و برای عبور از در اصلی نیز باید سر را خم می‌کردند به این ترتیب از همان منظر ورودی گود را همانند مهرابه‌ها می‌دیدند. در گذشته در زورخانه‌ها گودهایی چهار ضلعی، شش ضلعی و هشت ضلعی ساخته می‌شده که دقیقاً مشابه معبد و مهرابه‌ها در کنار یا دو سمت‌ گودها صندلی‌ها یا نیمکت‌هایی برای نشستن پیروان یا مهمانان و هم‌کیشان قرار می‌گرفتند. در زورخانه‌ها نیز درست شبیه به معابد مهری در کنار ورودی زورخانه، سر دم قرار دارد، جایی که مرشد می‌نشیند بلندایی دارد که حالت سکو پیدا می‌کند و آتشدانی زیر آن برای گرم کردن ضرب است و زنگی در کنار مرشد آویخته بر چوب قرار دارد. بررسی تاریخی شواهد زورخانه باید چگونه صورت بگیرد؟ او می‌گوید: تطور زورخانه در سه مقطع تاریخی صورت می‌گیرد؛ مقطع پیش از اسلام که خواه ناخواه براساس گمانه‌زنی‌ها و استناد به اوستا و ‌مهریَشت و تحقیقات پرتو بیضایی و بهار و پژوهشگران دیگری همانند غلامرضا انصاف‌پور و دیگران دست کم تا به دوران اشکانی برمی‌گردد که می‌توان ریشه‌های آن را در متونی چون «سمک عیار» نیز دید. مهرداد بهار درباره سمک عیار معتقد است که این متن برخلاف آنچه که گفته می‌شود در قرن ششم هجری نوشته نشده است و بر اساس تمام شواهد ادبیاتی و نشانه‌شناسی این متن را می‌توان به دوران اشکانیان منتصب دانست. او معتقد است این متن به گونه‌ای ناشناخته باقی مانده و به دست کسی رسیده است که در قرن ششم هجری آن را بازنویسی و منتشر کرده است. من هم بر اساس نظریه بهار معتقدم به وضوح شواهد زیادی مبنی بر کهن بودن این متن وجود دارد و همچون اسم اثر در سرتاسر این متن کهن واژه‌ی عیار را می‌خوانیم؛ پس به این اعتبار، مفهوم و مسئله عیاری و شطاری به پیش از اسلام مربوط می‌شود. مغازه‌ای ادامه می‌دهد: بخش دوم تاریخی آن به پس از اسلام برمی‌گردد که درواقع از سده‌های اول هجری شمسی که به «ناصرالدین‌الله» آخرین خلیفه عباسی می‌رسد؛ فردی که به آیین فتوت علاقه‌مند بوده، با سواد و اهل مطالعه‌ بوده، در تصوف تحقیق و کار کرده و از حامیان تشیع بوده است. ایرانیان بسیاری بعد از فاطمیان که تشیع خیلی جدی در بسیاری از نقاط رسمی شده بود در دربار او شیعه شده و نقش مهمی داشتند. درواقع ناصرالدین‌الله زمانی که به تصوف و مسائل عرفانی توجه می‌کند از همان دوره عرفان، عیاری و شاطری خیلی در هم تنیده می‌شود، به گونه‌ای که به مرور پهلوان نامدار ایرانی «پوریای ولی» وارد عرصه حضور اجتماعی می‌شود و مسائل اهل تصوف نیز وارد مقوله ورزش باستانی شده و به این ترتیب زورخانه و عرفان به سمت هم گرایش می‌یابند. پیوندهای عرفان‌گرایی و ورزش او همچنین درباره ارتباط عرفان گرایی و ورزش توضیح می‌دهد: عرفان گرایی در ورزش دلایل زیادی دارد از جمله دلایل سیاسی. تصوف از بعضی جهات نه در تقابل ولی موازی با تشیع آن دوره تبلور و تعیُّن می‌یابد که این تصوف ایرانی باعث می‌شود مفاهیم عمیق تمدن باستانی ایرانی به ورزش و گود زورخانه ورود پیدا کند. پس از پوریای ولی و رشد و گسترش امر ورزش باستانی از دوره صفویان، تحول دیگری در ورزش باستانی رخ می‌دهد که آن هم حکومت شیعه ایرانی است که به ورزش باستانی بسیار توجه ویژه‌ای مبذول و از آن تاریخ به بعد مفاهیم اسطوره‌ای اسلام شیعه وارد ورزش باستانی می‌شود و در نهایت به جایی می‌رسد که نماد اصلی ورزش باستانی و گود زورخانه به نام امام اول شیعیان امام علی (ع) پیوند می‌خورد. در نهایت پوریای ولی نماد پهلوانی ایرانیان می‌شود و امام علی (ع) اسطوره مردانگی، فتوت اخلاق و باورهای مذهبی و رادمردی در نزد پهلوانان زورخانه‌ای ایران. آنچه که ما امروز از فرهنگ زورخانه داریم به طور کلی میراث‌دار تحولات متأخر و از دوره صفویان به بعد است اما ساختار کلی آن به طور پیوسته، آبشخور معبد و مهرابه‌های میترایی است. مغازه‌ای ادامه می‌دهد: آنچه که امروز به آن گود مقدس می‌گویند در مهرپرستی نیز گود معابد مقدس بوده است. و آنچه که امروز ما در ورزش باستانی داریم، ریشه در همان سبک زیست ایرانی مبتنی بر زورمندی و قدرتمندی و دلیری و رادی به منظور دفاع از جان، مال، ناموس، وطن، خاک و سرزمین و در سطحی کلان‌تر دفاع از تمدن و میراث نیاکان است که از اواخر هخامنشیان در ایران به شکل خیلی عمیق و عظیم در جامعه ایرانی شکل گرفته است؛ چراکه ما از همان زمان در متون تاریخی براساس کتیبه‌های هخامنشی می‌بینیم که زروان‌پرستی دین طبقه اشرافی نبوده بلکه در ابتدا دین طبقه دهقان و پیشه وران آزاد و مردمان عادی جامعه ایرانی بوده که به مرور چون طبقه اشراف به دنبال دفاع از کشور خود یا گسترش مرزهای خود و یا جنگ بودند، پس مجبور بودند از سردمداران، توانمندان و زورداران مردم عادی یاری بگیرند. این ارتباط طبقه عادی و اشراف باعث شد آیین مهرپرستی در هخامنشیان متأخر نفوذ کند تا تبلور و نمود اصلی آن در دوران اشکانی رخ دهد. پس مفهوم زورمندی که در ایران باستان شکل گرفته بود، در نهایت پس از اسلام هم به نوعی به نام عیاری و شاطری مشاهده می‌شود. شوالیه‌ها یا همان پهلوانان! او درباره موارد مشابه عیاری و جوانمردی در اروپا توضیح می‌دهد: همانگونه که فرهنگ عیاری و جوانمردی را در ایران داریم، پس از سقوط مهرپرستی در روم در قرن چهارم میلادی با پذیرش دین مسیحیت توسط کنستانتین اول (امپراتور روم) به عنوان دین رسمی، می‌بینیم که چند قرن بعد جنگ‌هایی بین مسلمان‌ها و مسیحیان رخ می‌دهد که به جنگ‌های صلیبی معروف هستند. در همین بین با رسمیت‌یابی دین مسیحی، بنیان‌های مهرستیزی در اروپا تقویت می‌شود. از حدود ۱۰۰۰ میلادی که جنگ‌های صلیبی کم کم شروع می‌شوند، ۹ جنگ صورت گرفته است که «صلاح‌الدین ایوبی» هم در حدود جنگ‌های سوم و چهارم در سمت مسلمانان حضور داشته که حضور او منجر می‌شود که در ۱۲۲۰ میلادی، اورشلیم به طور کامل در اختیار مسلمانان درآید. این کارشناس موسیقی ادامه می‌دهد: در نهایت در جنگ‌های صلیبی گروهی با نام شوالیه به فارسی به معنای شهسوار توسط کلیسا سازماندهی می‌شود. این گروه که بعدها خودشان به چند دسته تقسیم می‌شوند، به شوالیه‌های معبد و شوالیه‌های هیکل معروف بودند. این افراد جوانمردان و پهلوانان و در واقع جنگاوران دلیری بودند که قرار بود از مردم مسیحی که برای زیارت به سوی اورشلیم رهسپار می‌شوند محافظت کنند ولی بعد از چند قرن کلیسا نسبت به آنها احساس خطر می‌کند و آنها را با بهانه‌هایی از بین می‌برد. شوالیه‌ها دگره‌ای از عیاران ایران پیش و پس از اسلام بودند و درواقع پهلوانان و جوانمردان پیش از اسلام که در سمک عیار به آنها اشاره می‌شود، الگوهای اولیه همین شوالیه‌های صلیبی و مسیحی هستند. ورود موسیقی به زورخانه مغازه ای می گوید: اینکه از چه تاریخی موسیقی وارد زورخانه شده است، شواهد دقیقی و متقنی در دست نیست ولی به نظر می‌رسد براساس برخی شواهد، ریشه‌های موسیقایی که امروز از آن صحبت می‌کنیم، می‌بینیم و اجرا می‌کنیم به صفویان برمی‌گردد اما به این معنا نیست که موسیقی یا استفاده از موسیقی در زورخانه‌های پیش از صفویان وجود نداشته است. طبیعی است هر حرکت گروهی خواه ناخواه یک رهبری و هدایت نیاز دارد که فردی که ما پس از اسلام به او مرشد می‌گوییم، پیش از اسلام نیز در میان ورزشکاران و کسانی که عیاری می‌کردند و به شکلی فعالیت عملی و در قالب‌های دیگر همچون کهنه‌سواران، پیران و قلندران حضور داشته است. زورخانه دارای چه عبارات و اصطلاحاتی است؟ این پژوهشگر موسیقی درباره‌ فرهنگ و لغات و عبارات و ابزارهای مهم زورخانه توضیح می‌دهد: در این باره باید به واژه‌های کارکرددار در فرهنگ زورخانه همانند فتوت (جوانمردی)، شاطری (چالاک و باهوش)، جوانمردی، عیاری (زرنگ و جسور بودن) و ... توجه کرد. اینها مفاهیمی هستند که به پهلوانان و فرهنگ پهلوانی در زورخانه بسیار مورد توجه ورزشکاران و پژوهشگران ورزشی قرار داشته است. او ادامه می‌دهد: عناوین مختلفی برای زورخانه، ورزشکاران آن و ساختارش داریم؛ مثلاً در ساختمان زورخانه جایگاه مرشد یا ضرب‌گیر را داریم که به آن سردَم می‌گویند که ارتفاع بیشتری دارد و منقل یا آتشدانی برای گرم کردن ضرب وجود دارد که البته امروز با بخاری برقی و هیتر انجام می‌شود. ضرب زورخانه ضربی است سفالین و بزرگتر از تمبک که دهانه‌ای گشاد دارد ولی نفیر و انتهای آن تنگ‌تر و کوچک‌تر است. بنا بر روایاتی، این ساز در گذشته‌های دورتر از جنس چوب و مس و برنج نیر ساخته می‌شد. زنگ زورخانه یک ساز خودصدای کوبه‌ای است و معمولاً رنگ طلایی دارد که با رنگ نقره‌ای نیز ساخته می‌شود که زنگ‌های مورد استفاده در ورزش کشتی هم بر همین اساس و ایده پهلوانی استوار است. در کنار مسئله موسیقی، ابزارهای ورزشی را داریم که اصل کاری و آنچه که بیشتر به عنوان نماد ورزش باستانی شناخته می‌شود، میل، تخت شنا، سنگ، کباده است که هر کدام روش مختص به خود را دارند. مغازه‌ای تصریح می‌کند: همچنین لباس‌های ورزشی داریم که تُنکه یا تنبان نام دارند. تنکه (پیژامه یا زیرشلواری) که اسم قدیمی‌تری است، حالتی چرمی داشته است. نیم‌تنه بدن در این ورزش باید عریان باشد ولی برای رعایت ادب امروز جامعه ورزشکاران در حضور میهمان پیراهنی بر تن می‌کنند. زمین زورخانه هم پیشتر خاکی بوده که آب می‌پاشیدند که گردهای خاک به هوا بلند نشود ولی امروز با سنگ‌های سیقل‌خورده پوشیده شده‌اند. افراد حاضر در زورخانه‌ها چه نقش‌هایی دارند؟ او اظهار می‌کند: نقش مرشد هدایت ورزشکاران با ریتم و اشعاری است که می‌خواند. اشعار انتخابی اصولاً از فردوسی، مولانا و سعدی و در کلام شاعران جدید آثاری از بهار و شهریار خوانده می‌شود. وظایف دیگری در زورخانه همچون پیشکسوت، میاندار، مشت و مال چی، نوچه و یا پهلوان داریم. ریتم‌های موسیقی در زورخانه، دو چهار، چهار چهار، شش هشت، چهار هشت، شش چهارم است. اینها ریتم‌هایی هستند که استاد بهمن رجبی در کتاب «تنبک و نگرشی به ریتم از زوایای مختلف» به آنها اشاره کرده است. میاندار ورزشکاران را به داخل گود دعوت می‌کند. «میانداری» یکی از نقش‌های اصلی این ورزش باستانی است. میاندار به مرور و به ترتیب ورزشکاران را به اجرای مراحل مختلف این ورزش همچون چرخ زدن دعوت می‌کند و این نقش گاه در میان ورزشکاران تعویض می‌شود. چرخ زدن نیز دارای چند نوع چرخ سبک، چرخ تک‌پر داریم و چرخ جنگلی است. مغازه‌ای همچنین درباره یکی از ابزار ورزش ورزشکاران زورخانه که خود دارای نوایی آهنگین است، می‌گوید: کباده کمانی است که خیلی سنگین است و ورزشکاران آن را بالای سر خود می‌گیرند که زنگ‌هایی وسط زنجیر به آن آویزان است به هم کوبیده می‌شوند و حین اجرا صدای شنیدنی و شورآفرینی توام با خش‌خش دارد. او در ارتباط با این ابزار زورخانه می‌افزاید: محمدرضا درویشی این وسیله را جزو سازهای خودصدای کوبه‌ای در جلد دوم دایره‌المعارف سازها وارد کرده است. انتهای پیام,تجسمی و موسیقی,۱ اردیبهشت ۱۴۰۰ / ۰۱:۳۷,"موسیقی زورخانه‌ای,فرهنگ پهلوانی,ورزش زورخانه‌ای-",رقصی چنین میانه میدانم آرزوست!
330,نوذر شفیعی ، در گفت وگو با ایسنا، با بیان اینکه به نظر می رسد مذاکرات مقامات تهران و اسلام آباد در جریان این سفر معطوف به مسائل دوجانبه، منطقه ای و بین الملل باشد گفت: احتمالا یکی از مباحث مورد مذاکره در حوزه روابط دو جانبه موضوع مرزها و کمک به رفع نا امنی در این مناطق است. وی همچنین با بیان اینکه گفت‌وگو در مورد زمینه‌های همکاری در حوزه های اقتصادی، امنیتی و فرهنگی نیز از اهمیت زیادی برخوردار است، تصریح کرد: در حوزه منطقه‌ای نیز احتمالا یکی از موارد مورد بحث نوع رابطه ایران با کشورهای عربی حوزه خلیج فارس است . پاکستان طی این مدت بعضا تلاش هایی کرده که بین ایران و برخی از کشورهای جنوبی خلیج فارس از جمله عربستان گفت وگوهایی را ایجاد کند. گرچه اخیرا نیز خودش با برخی از کشورهای این منطقه دچار مشکلاتی شده است. این استاد دانشگاه با تاکید بر اینکه موضوع افغانستان یکی از مسائل مهم در روابط تهران و اسلام آباد است ادامه داد: گاهی اوقات در این ارتباط برداشت های اشتباهی در بین رهبران دو کشور در ارتباط با نوع نگاه هر کدام از این کشورها به مسئله افغانستان صورت گرفته است و  به نوعی این تصور به وجود آمده که ایران و پاکستان رقیب یکدیگر در افغانستان هستند. در حالیکه واقعیت اینگونه نیست و سه کشور ایران، پاکستان و افغانستان می توانند سه شریک مهم در این منطقه برای گسترش همکاری ها در حوزه های مختلف باشند. این کارشناس مسائل شبه قاره با بیان اینکه اخیرا دیدگاه های ایران و پاکستان در موضوع افغانستان به یکدیگر نزدیک شده است ، افزود: در جریان این سفر احتمالا مقامات دو کشور در مورد موضوع خروج نیروهای آمریکایی از افغانستان و خلایی که بعد از آن ایجاد می شود و همچنین بحث پروسه صلح در افغانستان رایزنی و گفت و گو می کنند. نوذر شفیعی با تاکید بر اینکه تهران و اسلام آباد نقش مهمی در تحقق پروسه صلح در افغانستان دارند، اظهار کرد: کشوری مثل ایران از ابتدا نگاه نسبتا یکسانی به گروه های مختلف قومی و مذهبی افغانستان بر اساس نگاه فرهنگی خود داشته است ولی رسانه های غربی تلاش کرده اند که جریان در افغانستان را دو قطبی کنند و دو قطب طرفدار ایران و پاکستان در افغانستان به وجود آورند و اختلافات موجود بین دو کشور نیز از اینجا شروع شده است. این در حالی ست که مسائل ایران با افغانستان جدا از مسائل پاکستان با افغانستان است. این استاد دانشگاه ادامه داد: به نظر می رسد سوتفاهم اولیه در این حوزه بین تهران و اسلام آباد در حال برطرف شدن است و این ظرفیت را دارد که به همکاری بدل شود. ایران و پاکستان می توانند با همکاری یکدیگر بخش زیادی از مشکلات در افغانستان را بدون نیاز به قدرت های خارجی اعم از قدرت های منطقه‌ای و بین المللی حل کنند چرا که پاکستان نفوذ قابل توجهی بر روی طالبان دارد و ایران نیز ارتباط خوبی با بخشی دیگر از نیروهای موثر در افغانستان دارد. شفیعی همچنین با بیان اینکه در حال حاضر در عرصه جهانی شاهد افزایش رقابت چین و آمریکا هستیم  اظهار کرد : اینکه ایران و پاکستان به کدامیک از قطب ها نزدیک باشند دارای اهمیت است. فعلا تهران و اسلام آباد هر دو به چین نزدیک هستند و واشنگتن تلاش می کند که این دو کشور را از چین تا حدودی جدا کند. وی همچنین گفت: احتمالا مقامات دو کشور در ارتباط با آخرین روند مذاکرات وین و همچنین اقدام خرابکارانه اسرائیل در نطنز نیز با یکدیگر گفت وگو و رایزنی می کنند. انتهای پیام,سیاست خارجی,۱ اردیبهشت ۱۴۰۰ / ۰۱:۱۵,"ایران و پاکستان,سفر وزیر خارجه پاکستان به ایران,روند صلح در افغانستان,ایران ،افغانستان و پاکستان,مرز افغانستان و ایران,نوذرشفیعی",چرا سفر وزیر خارجه پاکستان به ایران مهم است؟
331,به گزارش ایسنا، یوسو سسما، مربی تیم فولاد خوزستان در کنفرانس خبری پس از تساوی این تیم برابر النصر عربستان اظهار کرد: النصر نشان داد که تیم با کیفیتی است و در زمین حفظ توپ بیشتری نسبت به ما داشت. با این وجود که در نیمه اول توپ در اختیار حریف بود اما نتوانستند موقعیت خاصی بسازند. پس از اینکه در نیمه دوم گل زدیم طبیعتاً جلو کشیدند و ما را به عقب نشاندند، در بازی واضح بود که ما یک بازی بیشتر نسبت به آن‌ها انجام داده‌ایم و اکنون خستگی بازیکنان واضح‌تر و نمایان‌تر بود. او افزود: در تیم ما چند پست وجود دارد که در آن‌ها بازیکن تعویضی نداریم و در این پست‌ها با مشکل خستگی و فشار بازی‌ها مواجه هستیم. شکی در این نیست که گروه ما گروه مرگ است و بعد از سه بازی تیم‌های دیگر و چهار مسابقه ما(سه بازی دور گروهی و یک بازی مرحله پلی‌آف)، هنوز شانس صعود در دستان خودمان است. راه بیشتری در پیش است و تمام تلاش خود را با انگیزه بالا انجام می‌دهیم و از بازیکنان برای تلاش بی‌حدشان نهایت تشکر را دارم. سسما در ادامه گفت: از نظر من تیم و بازیکنان ما تاکنون بهترین عملکرد را داشته‌اند با توجه به اینکه نتوانستیم بازیکنان جدیدی را در نقل و انتقالات بگیریم. ما با باشگاه‌های قدرتمند و گردن کلفتی مبارزه می‌کنیم. مربی تیم فولاد در پایان نیز عنوان کرد: در مسابقه داور وجود دارد که اگر تشخیص بدهد کسی وقت تلف می‌کند اورا جریمه کند و قطعا چنین چیزی نبود که داور در این زمینه اخطاری نداد. همه تیم‌هایی که جلو هستند قاعدتاً عقب می‌کشند، ما سعی کردیم پس از گل زمان را مدیریت کنیم و این موضوع با وقت تلف کردن متفاوت است. انتهای پیام,فوتبال، فوتسال,۱ اردیبهشت ۱۴۰۰ / ۰۱:۳۰,"یوسو سسما,تيم فوتبال فولاد خوزستان,ليگ قهرمانان آسيا ,استانی-ورزشی",یوسو سسما: صعود از گروه در دست خودمان است
332,به گزارش ایسنا، دیدار دو تیم فولاد خوزستان و النصر عربستان از مرحله گروهی لیگ قهرمانان با تساوی یک بر یک به پایان رسید تا النصری‌ها صدرنشین و فولادی‌ها در رده دوم گروه خود باقی بمانند. پس از پایان این دیدار علی حسن و عبدالرحمن دوساری از النصر و همچنین وحید حیدریه و آیاندا پاتوسی از فولاد تست دوپینگ دادند. انتهای پیام,فوتبال، فوتسال,۱ اردیبهشت ۱۴۰۰ / ۰۱:۵۸,"تيم فوتبال فولاد خوزستان,استانی-ورزشی",بازیکنان فولاد و النصر تست دوپینگ دادند
333,به گزارش ایسنا، رقابت های ۵ وزن نخست کشتی آزاد قهرمانی اروپا در ورشو پایتخت لهستان به پایان رسید و اسامی نفرات برتر اوزان ۵۷، ۶۵، ۷۰، ۷۹ و ۹۷ کیلوگرم مشخص شد. در مهمترین مبارزه‌های برگزار شده طاها آکگل دارنده یک طلای المپیک و ۲ طلا و دو نقره و یک برنز جهان پس از مدتها دوری از میادین به دلیل انجام عمل جراحی، در نخستین مبارزه خود در وزن ۱۲۵ کیلوگرم این رقابت‌ها برابر گنو پتریاشویلی دارنده ۳ مدال طلای جهان و یک برنز المپیک از گرجستان با نتیجه ۶ بر یک به برتری رسید و انتقام شکست در فینال رقابت‌های جهانی ۲۰۱۹ را گرفت. آکگل بعد از ماه‌ها دوری از میادین به دلیل انجام عمل جراحی، پا به این مسابقات گذاشت. وی پس از شکست پتریاشویلی گفت: آخرین مبارزه من پیش از عمل جراحی در رقابت‌های جهانی ۲۰۱۹ برابر پتریاشویلی بود و اولین مبارزه ام پس از جراحی نیز مقابل این کشتی گیر برگزار شد. احساس خوبی دارم و امیدوارم با ادامه این روند پیش از المپیک به شرایط مطلوب برسم. اما در وزن ۷۴ کیلوگرم سالکازانوف کشتی گیر روسی الاصل از اسلواکی و دارنده مدال طلای زیر ۲۳ سال جهان ۲۰۱۸ در وزن ۷۰ کیلوگرم و برنز بزرگسالان جهان ۲۰۱۹ در وزن ۷۹ کیلوگرم، درخشش خیره کننده ای در این مسابقات داشت و با شکست عنوان داران جهان پا به فینال گذاشت. سالکازانوف پس از شکست حریفی از سوییس، در دومین مبارزه برابر فرانک چامیزو کشتی گیر کوبایی الاصل ایتالیا و دارنده دو مدال طلا و یک نقره جهان و یک مدال برنز المپیک با نتیجه ۶ بر ۲ به برتری رسید تا عجیب ترین نتیجه این رقابت ها رقم بخورد. وی سپس اوتاندی کنچادزه دارنده مدال های نقره بزرگسالان جهان و طلای امیدهای جهان از گرجستان را ۶ بر ۵ برد و در ادامه نیز رازامبک ژامالوف قهرمان امیدهای جهان از روسیه را ۶ بر ۵ برد و راهی فینال شد. پس از ناکامی جردن باروز از رسیدن به المپیک با شکست برابر کایل دیک در انتخابی تیم ملی آمریکا، چامیزو دیگر مدعی بزرگ وزن ۷۴ کیلوگرم کشتی جهان نیز در این رقابت ها شکست خورد تا شاهد برهم خوردن معادلات این وزن پیش از المپیک توکیو باشیم. روسیه در ۵ وزن نخست این رقابت ها ۳ طلا و یک نقره بدست آورد و در ۵ وزن دوم نیز شانس رسیدن به ۴ مدال طلا را دارد. نتایج دیدارهای فینال ۵ وزن نخست کشتی ازاد قهرمانی اروپا ۲۰۲۱ به شرح زیر است: فینال وزن ۵۷ کیلوگرم: سلیمان آتلی(ترکیه) ۶- ناچین مونگوش(روسیه) ۵ فینال وزن ۶۵ کیلوگرم: زاگیر شاخیف(روسیه) ۱۳ - کریستوف بینکوفسکی(لهستان) ۲ فینال وزن ۷۰ کیلوگرم: اسراییل کاسوموف(روسیه) ۳ - توران بایراموف(آذربایجان) یک فینال وزن ۷۹ کیلوگرم: آخساربک گولایف(اسلواکی) ۲ - سیف الدین آلکما(فرانسه) یک فینال وزن ۹۷ کیلوگرم: علیخان جبرییلوف(روسیه) ۶ - سلیمان کارادنیز(ترکیه) ۴ *اسامی فینالیست های ۵ وزن دوم کشتی آزاد قهرمانی اروپا نیز به شرح زیر است: وزن ۶۱ کیلوگرم: آندری ژیلپ(اوکراین) - عباس گاژی ماگمدوف(روسیه) وزن ۷۴ کیلوگرم: میروسلاو کایروف(بلغارستان) - تاجمراز سالکازانوف(اسلواکی) وزن ۸۶ کیلوگرم: یاندرو آمیناشویلی(گرجستان) - آرتور نایفونوف(روسیه) وزن ۹۲ کیلوگرم: ساموئل شرر(سوییس) - ماگومد قربان اف(روسیه) وزن ۱۲۵ کیلوگرم: سرگئی کوزیرف(روسیه) - طاها آکگل(ترکیه) انتهای پیام,کشتی، رزمی,۱ اردیبهشت ۱۴۰۰ / ۰۲:۱۲,"طاها اکگل,فرانک چامیزو,کشتی آزاد قهرمانی اروپا",بازگشت طاها آکگل به میادین با انتقام از پتریاشویلی/ چامیزو دنباله روی جردن باروز!
334,دکتر رضا گلپیرا در گفت‌وگو با ایسنا، درباره وضعیت تخت‌های بیمارستانی کرونا، گفت: در حال حاضر تعداد بیمارستان‌ها بسیار زیاد است، اما هنوز به جایی نرسیده‌ایم که اعلام کنیم که ظرفیت تخت‌های کرونا در بیمارستان‌ها کاملا پُر شده و ما هنوز هم تخت عادی و هم تخت آی‌سی‌یو خالی هم در سطح کشور و هم در تهران داریم. در بسیاری از شهرستان‌ها داریم به لبه تیغ نزدیک می‌شویم، اما هنوز اوضاع به آنجا نرسیده است. وی تاکید کرد: هنوز تخت‌های کرونایی کاملا پر نشده و در حال مدیریت تخت‌ها هستیم. در عین حال در حال آماده کردن تخت‌های جدید عادی و آی‌سی‌یو هستیم. وی درباره نیاز به ایجاد نقاهتگاه یا بیمارستان‌های صحرایی برای بستری بیماران مبتلا به کرونا، گفت: در حال حاضر لزومی به ایجاد بیمارستان صحرایی نیست، اما در زمینه نقاهتگاه باید توجه کرد که بسیاری از دوستان اعتقادی به نقاهتگاه ندارند. زیرا شاید نتوانستیم در کشورمان نقاهتگاهایی را فراهم کنیم که مانند نقاهتگاه‌های کشورهای دیگر دارای امکانات مناسبی باشند. این موضوع همیاری چند سازمانی نیاز دارد. مردم باید در نقاهتگاه احساس آرامش کنند. در ابتدای کرونا که نقاهتگاه‌های بسیار بزرگ ایجاد کردیم، شرایط به گونه‌ای بود که هیچ یک از افراد رغبت نکردند که در نقاهتگاه بمانند. نکته اینجاست که نقاهتگاه باید ساختاری داشته باشد که برای پذیرش ماندگاری مردم مناسب باشد. گلپیرا گفت: اگر واقعا سازمان گردشگری می‌توانست کمک کند، هماهنگ می‌کرد و از هتل‌ها استفاده می‌کردیم، خوب بود، اما این موضوع نیاز به همکاری بین بخشی دارد. البته این موضوع باید در سطح ستاد مطرح شود، من به شخصه فکر می‌کنم که این اقدام می‌تواند موثر باشد. به هر حال وقتی مردم می‌خواهند در جایی به نام نقاهتگاه استراحت کنند، امکاناتی مانند فضای مناسب، حمام، سرویس بهداشتی مناسب و... داشته باشد. وقتی نقاهتگاهی ۱۰۰ تخت داشته باشد، اما چهار سرویس بهداشتی و یک حمام داشته باشد، مردم راحت نیستند و باید این موارد رعایت شود. اگر واقعا بشود چنین جایی را فراهم کرد که توانایی سرویس‌دهی مناسب به مردم را داشته باشد، از نظر من اکنون وقت خوبی برای ایجاد چنین جایی است. وی درباره نحوه بستری بیماران مبتلا به کرونا در بیمارستان‌ها و ایجاد مراکز مراقبت حاد تنفسی برای بیمارانی که بدحال نیستند اما نیاز به دارو دارند، اظهار کرد: طبق پروتکل جدیدی که ابلاغ شده، بیمارانی که در ابتدای بیماری قرار دارند و در مرحله اولیه هستند و حال‌شان بد نیست، اما بیماری در آنها شکل گرفته است، به جای اینکه او را روی تخت بیمارستان بستری نگه داریم و از این جهت که بتوانیم تخت را به یک بیمار بسیار بدحال اختصاص دهیم، این افراد را که در مراحل اولیه بیماری هستند، به اورژانس بیمارستان یا در کلینیک‌های تنفسی که اکنون در تمام بیمارستان‌های دولتی آن‌ها را راه‌اندازی کردیم، می‌آوریم، در آنجا پزشک متخصص بیمار را ویزیت می‌کند، دارو برایشان تجویز می‌شود. بر این اساس بیمار روزانه مراجعه کرده و داروهای تزریقی‌شان را دریافت می‌کنند و سپس به منزل بازمی‌گردند. گلپیرا گفت: در عین حال در بیمارستان هم سیستمی آماده شده تا اگر احیانا حال بیمار بد شد، با بیمارستان تماس می‌گیرد و اگر دچار مشکل شدند در همان بیمارستانی که پرونده دارند، بستری می‌شوند. اگر حال‌شان رو به بهبود بود که بین سه تا پنج روز داروهایشان را دریافت کرده و بقیه دوران نقاهت‌شان را در منزل می‌گذرانند. این اقدام به ما کمک زیادی می‌کند که بار اضافه‌ای را که اکنون به بیمارستان‌ها تحمیل می‌شود، کاهش دهیم. در حال حاضر اگر به بسیاری از بیمارستان‌های ما مراجعه کنید، شاهدید که بیماران خوش‌حال هستند که علائمی در آن‌ها ظاهر شده و درگیری‌های بسیار جزئی دارند، در بیمارستان دارو می‌گیرند و بعد به خانه رفته و تحت مراقبت‌ها و معاینات روزانه قرار می‌گیرند. به طوری که هم با آنها تماس گرفته می‌شود و هر روز صبحی که مراجعه می‌کنند، دوباره معاینه می‌شوند. وی درباره خطر رفت و آمد این بیماران از خانه به بیمارستان و احتمال انتقال بیماری، گفت: این موضوع درست است و این خطر وجود دارد. به هر حال رفت و آمد این بیماران خطراتی دارد، اما اکنون در این وضعیت این اقدام یکی از روش‌هایی است که تصمیم‌گیری و ابلاغ شد. به هر حال این خطر هم وجود دارد و به همین دلیل اگر می‌توانستیم در جایی مانند نقاهتگاه یا هتل مناسب این بیماران را نگهداری کرده و تیم پزشکی را در آنجا مستقر می‌کردیم تا بیماران طی این چند روز در آنجا نگهداری شوند، بهتر، مفیدتر و موثرتر بود. گلپیرا در ادامه تاکید کرد: مردم در اولین لحظه‌ای که علامت‌دار شدند، به مراکز ۱۶ ساعته مراجعه کرده و تعیین تکلیف شوند که آیا بیماری‌شان شدید است یا خیر. زیرا برخی مردم به اشتباه صبر می‌کنند تا بیماری در آن‌ها سنگین شود و بعد مراجعه می‌کنند، اما اگر در وضعیت عادی بودند و فقط یک ضعف مختصر و علائم سرماخوردگی مختصر دارند، در خانه بمانند؛ اما به محض اینکه احساس کردند حال‌شان دارد سنگین می‌شود، تنفس‌شان راحت نیست، دردشان دارد زیاد می‌شود و سردرد شدید یا تنگی نفش پیدا کردند، سریع یا به مراکز ۱۶ ساعته یا به کلینیک‌های تنفسی بیمارستان مراجعه کنند. وی گفت: بیمارانی که تست‌شان مثبت شده و هیچ علامت سنگینی ندارند، نیاز نیست به بیمارستان بیایند، بلکه در خانه بمانند، قرنطینه خانگی داشته باشند، مایعات زیاد بخورند و استراحت کنند. متاسفانه برخی افراد وقتی می‌بینند علامت کم دارند، به سطح شهر می‌آیند و این بدترین اتفاقی است که دارد می‌افتد. مردم هر نوع علامتی داشتند، از خانه بیرون نیایند. اگر علامت‌دار شدید به هیچ وجه از خانه بیرون نروید تا دیگران را آلوده نکنید و اگر علائم تشدید شد به مراکز درمانی مراجعه کنید. انتهای پیام,سلامت,۱ اردیبهشت ۱۴۰۰ / ۰۲:۰۸,"کروناویروس,همه_باهم_علیه_کرونا,خیز چهارم کرونا,وزارت بهداشت,تخت بیمارستانی,کمبود تخت بیمارستانی",جزئیات شیوه جدید پذیرش کرونایی‌ها در بیمارستان/برخی بیمارستان‌ها در لبه تیغ
335,جلال رشیدی کوچی در گفت وگو با ایسنا، درباره راهکارهای افزایش انگیزه مردم برای مشارکت در انتخابات پیش رو، بیان کرد: متاسفانه شاهد افزایش قیمت روزانه کالاهای ضروری مردم هستیم که خود منجر به عدم رضایت مردم شده است و مردم فکر می کنند که عزم جدی برای پایان دادن به مشکلات وجود ندارد، بنابراین مهم ترین اقدامی که باید در طول این چند ماه صورت بگیرد این است که سیاسی بازی و اختلافات کنار گذاشته شود و دولت حداقل قیمت کالاها را در بازار ثابت نگه دارد. نماینده مردم مرودشت در مجلس تصریح کرد: از سوی دیگر کاندیداهایی که وارد عرصه انتخابات می شوند به جای آنکه نقاط ضعف گذشته را مطرح کنند، با ارائه برنامه کارشناسی برای آینده به مردم امید دهند. امروز شرایط سختی را تجربه می کنیم. ان شاءالله با سخنرانی های روحانی و نوربخش مقام معظم رهبری مردم نیز برای مشارکت در انتخابات تشویق خواهند شد. این عضو کمیسیون امور داخلی کشور و شوراها در ادامه تاکید کرد: اگر مردم به این نتیجه برسند که مشکلات با نگاه به داخل قابل حل شدن است و دولت آینده نیز در این مسیر برای حل مشکلات مردم گام برخواهد داشت، قطعا در انتخابات مشارکت خوبی خواهند داشت. چه کاندیداها و چه طرفداران کاندیداها باید به این باور برسند که مشکلات قابل حل است. رشیدی کوچی در پایان افزود: اگر قوه مجریه کشور تقویت شود و یک نگاه جهادی و انقلابی در آن حاکم شود یقینا بخش اعظمی از مشکلات قابل حل است. انتهای پیام,مجلس,۱ اردیبهشت ۱۴۰۰ / ۰۲:۱۵,"انتخابات ۱۴۰۰,انتخابات شورای ششم,سیزدهمین انتخابات ریاست جمهوری,مشاركت حداكثري,استانی-سیاسی",رشیدی کوچی: کاندیداهای انتخابات با ارائه برنامه کارشناسی به مردم امید دهند
336,به گزارش ایسنا، یک نقاش آمریکایی به نام «وارن کینگ» از کارتن برای آثار هنری که بازتابی از اصالت چینی او هستند استفاده می‌کند. او که یک هنرمند ساکن نیویورک است در سال‌های گذشته بیشتر به خلق آثار هنری با استفاده از کارتن مشغول بوده است. «کینگ» مهارت کار با کارتن را از زمانی که برای کودکانش با استفاده از جعبه‌های کهنه کاردستی درست می‌کرد به دست آورده است. او پس از گذشت سال‌ها ساخت ماسک، زره و اسباب‌بازی‌های کارتنی به ساخت آثار واقعی‌تری همچون چهره روی آورد. این هنرمند معتقد است، به تصویر کشیدن حالات صورت انسان به تغییرات بسیار ریز بستگی دارد و با ایجاد تغییرات میلی متری حالت و عواطف یک چهره به طور کامل تغییر می‌کند؛ بنابراین سال‌ها تجربه برای ساخت ماسک‌های کارتنی در خلق این مجسمه‌ها بسیار تاثیرگذار بوده است. «کینگ» معتقد است یکی از نکات جالب درباره استفاده از کارتن برای خلق مجسمه محدودیت‌هایی است که کارتن ایجاد می‌کند؛ چراکه با استفاده از چوب، سفال یا سنگ سهولت بیشتری برای شکل‌ دادن اشکال مختلف وجود دارد. اما با روشی که او برای ساخت مجسمه‌ها انتخاب کرده است، محدودیت‌هایی وجود دارد. برای مثال این هنرمند از دو قانون برای ساخت این مجسمه‌ها استفاده می‌کند : اینکه کارتن‌ها را نباید مچاله کرد و آن‌ها را به طور غیرطبیعی تا زد. این به آن معناست برای نشان دادن حالت‌های مختلف چهره فقط می‌توان تاحدی کارتن را به یک سمت خمیده کرد که با این کار امکان نشان دادن حالت‌های کروی و گرد چهره انسان وجود ندارد پس باید از روشی استفاده کرد که خطای دید باعث شوند بخش‌هایی از صورت کروی و گرد دیده شوند. انتهای پیام,تجسمی و موسیقی,۲ اردیبهشت ۱۴۰۰ / ۰۱:۰۹,"مجسمه,اثر هنری,هنرمند ",هنرمندی که کارتن را به مجسمه تبدیل می‌کند
337,به گزارش ایسنا، چهارم اردیبهشت ماه مصادف است با هشتاد و یکمین سالگرد تاسیس رادیو در ایران؛ بزرگان فرهنگ، ادب و هنر در گذر این سال‌ها نفس در گروی هم نفسی با مردم در رادیو داشته‌اند. در این میان هنرمندان عرصه موسیقی از دیرباز جزو پایه‌های اصلی برنامه‌های رادیو بوده‌اند. به همین مناسبت برنامه «عندلیب» جمعه (سوم اردیبهشت ماه) مروری بر حضور برخی بزرگان هنر موسیقی ایران در رادیو از جمله استاد تاج اصفهانی، استاد بنان و استاد تجویدی دارد. «عندلیب» ویژه برنامه موسیقایی رادیو ایران است که به تهیه کنندگی و نویسندگی سعید مبشری، گویندگی داوود حیدری و کارشناسی علیرضا امینی، جمعه‌ها ساعت ۲۲:۰۰ و تکرار آن یکشنبه‌ها ساعت ۲۳:۰۰ از رادیو ایران پخش می‌شود. در این صوت، آوازخوانی جلال الدین تاج اصفهانی در ارتباط با این برنامه را می شنوید:,رسانه,۲ اردیبهشت ۱۴۰۰ / ۰۱:۱۱,"غلامحسین بنان,علی تجویدی,جلال‌الدین تاج‌اصفهانی,سالگرد رادیو",یادی از حضور بنان و تجویدی در رادیو + آوازخوانی تاج اصفهانی
338,به گزارش ایسنا، ۲۵ بهمن ماه سال ۱۳۹۹، دامنه نوسان بورس با هدف تعادل بخشی به بازار سرمایه از حالت متقارن مثبت و منفی پنج به حالت نامتقارن مثبت ۶ و منفی دو درامد تا شاید ضمن اینکه ترمز هیجانات منفی در بازار کشیده شود، سهام داران نیز ضرر کمتری را متحمل شوند. تصمیمی که عمر آن حدود سه ماه بود و دامنه نوسان از روز گذشته از منفی دو به منفی سه افزایش پیدا کرد. اتفاقی که هرچند کمی به نقدشوندگی بازار کمک کرد اما باعث شد با توجه به روند نزولی بازار، سرمایه سهام داران بیشتر کاهش یابد. البته این روند فقط مختص به روز گذشته نبود و چراغ های بازار سرمایه از ابتدای سال جدید تا کنون شاید برای دو تا سه بار سبز شده اند. به طوریکه شاخص کل بورس طی هفته جاری از یک میلیون و ۲۳۳ هزار واحد تا یک میلیون و ۲۰۷ هزار واحد کاهش یافت. بر این اساس شاخص کل بورس در روز شنبه با ۹۶۳۴ واحد کاهش به رقم یک میلیون و ۲۳۳ هزار واحد رسید. در روز یکشنبه نیز این شاخص با ۹۰۰۴ واحد نزول، تا رقم یک میلیون و ۲۲۴ هزار واحد کاهش یافت. روز دوشنبه نیز بورس روندی نزولی داشت و شاخص کل بورس با ۸۰۹۳ واحد کاهش، در رقک یک میلیون و ۲۱۶ هزار واحد ایستاد. روند پرنوسان بورس در روز سه شنبه و صعودی شدن برخی سهم ها، سهام داران را به بهبود شرایط بازار امدیوار کرد. در این روز در حالی که شاخص کل بورس در ساعات ابتدایی معاملات روندی افزایشی داشت، در ساعات میانی تا یک میلیون و ۲۱۷ هزار واحد کاهش یافت و مجددا به یک میلیون و ۲۲۰ هزار واحد رسید و در نهایت روی رقم یک میلیون و ۲۱۹ هزار واحد ایستاد. اما این امیدواری چندان ادامه نیافت و بورس هفته را درحالی به پایان برد که دامنه نوسان منفی سه در بازار اعمال شده بود و شاخص کل بورس با ۱۲ هزار و ۵۲۷ واحد کاهش به رقم یک میلیون و ۲۰۷ هزار واحد عقب نشینی کرد. انتهای پیام,اقتصاد کلان,۲ اردیبهشت ۱۴۰۰ / ۰۱:۱۱,"بازار سرمايه ,بورس",بفرمائید روزی سه درصد منفی!
339,"به گزارش ایسنا، شرکت مشاوره انرژی ""ریستاد انرژی"" در گزارش جدیدی اعلام کرد تقاضای جهانی برای نفت در سال ۲۰۲۶ به پیک ۱۰۱.۶ میلیون بشکه در روز می رسد که دو سال زودتر از پیش بینی نوامبر ""ریستاد انرژی""   از رسیدن پیک تقاضا برای نفت به ۱۰۲.۲ میلیون بشکه در روز در سال ۲۰۲۸ است. تحلیلگران ""ریستاد انرژی"" اظهار کردند: فراگیر شدن برقی سازی در حمل و نقل و سایر بخشهای متکی به نفت، به روند پیک تقاضا برای نفت شتاب می بخشد و مصرف نفت سریعتر و زودتر از آنچه تصور می رفت، رو به کاهش می رود. پیش از شیوع پاندمی کووید ۱۹ در اوایل سال ۲۰۲۰، ""ریستاد انرژی"" پیش بینی می کرد تقاضای جهانی برای نفت در سال ۲۰۳۰ به پیک ۱۰۶ میلیون بشکه در روز می رسد. حمل و نقل جاده ای که ۴۸ درصد از تقاضای جهانی برای نفت را تشکیل می دهد، پیشران اصلی به اوج رسیدن تقاضا برای نفت خواهد شد. انتظار می رود خودروهای برقی ۲۳ درصد از کل فروش جهانی خودروهای سواری تا سال ۲۰۲۵ را تشکیل دهند که شش درصد بالاتر از حال حاضر خواهد بود و سپس تا سال ۲۰۵۰ به ضریب نفوذ ۹۶ درصد برسند. بانک آمریکایی گلدمن ساکس هم با وجود موضع خوش بینانه ای که نسبت به تقاضای جهانی برای نفت در کوتاه مدت دارد، انتظار دارد تقاضای بخش حمل و نقل برای نفت پس از سال ۲۰۲۵ ضعیف شود و تقاضا برای سوخت حمل و نقل در سال ۲۰۲۶ به پیک برسد. در تازه ترین تحولات مربوط به تلاش برای ممنوعیت خودروهای بنزینی، فرمانداران ۱۲ ایالت آمریکا شامل کالیفرنیا، نیویورک، ماساچوست و کارولینای شمالی از جو بایدن، رییس جمهور آمریکا درخواست کردند از پایان فروش خودروهای بنزینی تا سال ۲۰۳۵ حمایت کند. بر اساس گزارش رویترز، این فرمانداران در نامه ای به رییس جمهور آمریکا درخواست کردند بایدن استانداردهایی را تعیین کند که تضمین می کنند همه خودروهای سواری و کامیونهای سبک که پس از سال ۲۰۳۵ فروخته می شوند، آلایندگی صفر دارند. ایالتها و بعضی از قانونگذاران آمریکایی امیدوارند موافقت بایدن با این هدف گذاری، روند گذار به خودروهای برقی از سوی مصرف کنندگان و خودروسازان را شتاب دهد. خودروهای برقی در حال حاضر تنها دو درصد از فروش خودرو در آمریکا را تشکیل می دهند. انتهای پیام",انرژی,۲ اردیبهشت ۱۴۰۰ / ۰۱:۰۹,"تقاضا برای نفت,خودروهای برقی",زمان پیک تقاضا برای نفت جلوتر افتاد
340,به گزارش ایسنا، هفته سی و دوم رقابت های سری A ایتالیا با برگزاری چند دیدار ادامه یافت که در یکی از بازی ها یوونتوس در خانه با نتیجه ۳ بر یک از سد پارما گذشت و موقتا با یک بازی بیشتر به رده سوم جدول رده بندی صعود کرد. آلکس ساندرو برزیلی توانست دو بار  و ماتیاس دلیخت برای یووه گلزنی کردند و گاستون بروگمن برای پارما گلزنی کرد. میلان در سن سیرو میزبان ساسولو بود و با نتیجه دو بر یک شکست خورد. در این بازی چالهان اوغلو ترکیه ای برای تیم میلان گل زد و راسپادوری هر دوگل  ساسولو را به ثمر رساند. اکنون رقابت در بالای جدول پیچیده شده است. آتالانتا در صورت پیروزی مقابل رم در دیداری که پنجشنبه شب برگزار می شود، جایگاه دوم جدول را بدست می‌آورد. اینتر صدرنشین جدول رده بندی به دیدار اسپتزیا رفت که نیمه نخست این بازی با تساوی یک بر یک به پایان رسید. ابتدا فاریاس برای اسپتزیا گلزنی کرد و سپس ایوان پرسیچ کروات بازی را به تساوی کشاند. در نیمه دوم نیز تلاش دو تیم به گل منتج نشد تا این بازی در نهایت با تساوی یک بر یک خاتمه یابد. در جدول رده بندی اینتر با ۷۶ امتیاز در صدر قرار دارد. میلان با ۶۶ و یوونتوس با ۶۵ امتیاز در رده های دوم و سوم هستند و آتالانتا در صورت برتری برابر رم می تواند ۶۷ امتیازی شود و در رده دوم قرار گیرد. انتهای پیام,جهان ورزش,۲ اردیبهشت ۱۴۰۰ / ۰۱:۱۳,تیم فوتبال اینتر,توقف اینتر صدرنشین و برد مهم یوونتوس در سری A
341,سپاه مولود انقلاب اسلامی است و خود را متعلق به مردم و فدایی مردم می‌داند؛ لذا این نهاد همیشه پرچم‌دار مقاومت و ایستادگی ملت ایران برابر جبهه استکبار خواهد بود. سپاه شتاب‌دهنده پیشبرد اهداف عالی نظام در داخل و خارج از کشور است و آزادگی و سربلندی ایران اسلامی در عرصه‌های مختلف مدیون  تلاش‌های خستگی ناپذیر نیروهای مکتبی و مومن سپاه پاسداران انقلاب اسلامی است. این نهاد اکنون به عنوان مجموعه‌ای قدرتمند درعرصه‌های مختلف مانند صیانت از اصول و آرمان‌های انقلاب اسلامی، خنثی‌سازی توطئه‌ها و نقشه‌های شیطانی نظام سلطه و صهیونیسم ، محرومیت‌زدایی، مقابله با جنگ اقتصادی، امدادرسانی ، پیشرفت‌های دفاعی و.... پایه‌های اقتدار ملت ایران را تقویت و در مسیر اعتلای نظام اسلامی گام برداشه است. سالروز تاسیس سپاه پاسداران انقلاب اسلامی را  به تمامی پاسداران و سرداران رشید سپاه اسلام که با الهام از مکتب رسول الله (ص) درس عزت و کرامت آموختند و با تاسی از نهضت عاشورا در صحنه مأموریت‌های خود حضوری به موقع ، موفق و فداکارانه داشته اند ، تبریک و تهنیت عرض نموده و از خداوند منان توفیق همه مدافعان میهن عزیزمان ایران را مسئلت می‌نماییم. رئیس جهاددانشگاهی استان ایلام در پایان تاکید کرد: امیدواریم هم‌افزایی نهادهای انقلابی در کنار دستگاه‌های اجرایی بتواند به تحقق اسناد بالادستی نظام  و تحقق اهداف بلند گام دوم  انقلاب و توسعه‌ی کشور و استان بینجامد. انتهای پیام,ایلام,۲ اردیبهشت ۱۴۰۰ / ۰۱:۱۴,"استانی-سیاسی,منطقه ایلام",سپاه شتاب‌دهنده پیشبرد اهداف عالی نظام است
342,"به گزارش ایسنا، مذاکرات ایران و گروه 1+4 در وین با هدف رفع کامل تحریم های آمریکا علیه ایران و همچنین مشخص شدن اقدامات ایران در این ارتباط پس از راستی آزمایی اجرای تعهدات از سوی آمریکا، چند روزی است که به صورت فشرده در وین برگزار شده است و اکنون تیم های مذاکره کننده پس از چند روز مذاکره ''سخت اما سازنده'' برای ارائه نتایج مذاکرات و انجام مشورت های بیشتر به پایتخت های خود مراجعه کرده‌اند تا پس از دریافت دستورالعمل های جدید و کسب مشورت های لازم بار دیگر برای ادامه مذاکرات راهی وین شوند. مذاکرات وین در حالی در چند روز اخیر انجام شده است که مقام رهبری در هفته گذشته در اولین روز ماه مبارک رمضان به اعلام نظر در ارتباط با این مذاکرات پرداختند و تأکید کردند: ""سیاست کشور را در خصوص برجام و تحریم‌ها در سخنان عمومی اعلام و در جلسات با مسئولان یا به صورت مکتوب نیز به آنها بیان کرده‌ایم بنابراین سیاست کشور معلوم است که باید چه کاری انجام بدهند. تشخیص مسئولان این است که بروند مذاکره کنند تا همین سیاست را اِعمال کنند که در این زمینه بحثی نداریم اما باید مراقبت شود که مذاکره فراسایشی نشود چرا که برای کشور ضرر دارد.'' رهبر انقلاب اسلامی هدف آمریکایی‌ها از تأکید و اصرار بر مذاکره را تلاش برای تحمیل یک حرف باطل دانستند و افزودند: ''منطق جمهوری اسلامی مبنی بر اینکه که اول باید آمریکا تحریم‌ها را بردارد زیرا به آنها اطمینانی وجود ندارد و قبلاً بارها نقض عهد کرده‌اند، به‌گونه‌ای است که حتی بعضی مذاکره‌کنندگان اروپایی نیز قبول دارند و در جلسات خصوصی آن را تصدیق می‌کنند اگرچه در مقام تصمیم‌گیری تسلیم آمریکایی‌ها هست…'' ایشان در پایان ابراز امیدواری کردند که مسئولان کشور ''با چشم باز و دل محکم و با توکل به خداوند پیش بروند و به توفیق الهی ملت را خرسند و خوشحال کنند."" با توجه به این بیانات و همچنین تأکیدات پیشین ایشان مبنی بر این که یک لحظه نیز برای لغو تحریم های ظالمانه آمریکا علیه مردم ایران تعلل و صبر نمی کنیم می توان این نتیجه را گرفت که مذاکرات وین با اجازه رهبر انقلاب و شورای عالی امنیت ملی صورت گرفته و نتایج هر بخش از این مذاکرات توسط مقامات مسئول به ایشان و دیگر مقامات عالی رتبه تصمیم‌گیر و تصمیم‌ساز  در کشور گزارش می شود، ولی از دیگر سو به نظر می رسد که علیرغم این تصریحات، برخی بازیگران عرصه اطلاع رسانی مسیر دیگری را طی می کنند و در اوج مذاکرات با انتشار برخی گزارش های خاص، اهداف دیگری غیر از خوشحالی مردم تحت لوای دغدغه مندی و نگرانی نسبت به اهداف و آرمان های انقلاب و منافع ملی کشور را دنبال می‌کنند. به اعتقاد برخی تحلیل گران اینگونه گزارش ها که اعتماد عمومی نسبت به تیم مذاکره کننده هستهای را زیر سوال می برد و به مخاطب این گونه القا کند که تیم مذاکره کننده هسته‌ای ایران در جریان مذاکرات برجام کاملا مقهور آمریکا و نقشه های از پیش تعیین شده یکی از اندیشکده های آمریکایی بود و در جریان مذاکرات از اصول مشخص شده توسط نظام عدول شده و تیم مذاکره کننده ایران به نوعی فریب آمریکا را خورده است، با اهداف خاص سیاسی صورت می گیرد. تلاش برای نشان دادن چهره ای فریب خورده و غیر قابل اعتماد از مذاکره کنندگان هسته ای در حالی انجام می شود که طی هشت سال گذشته مقام معظم رهبری چندین بار در محافل عمومی و رسمی اعتماد خود را به اعضای ارشد تیم مذاکره کننده هسته‌ای و در رأس آن ها محمدجواد ظریف اعلام کردند و او را فرزند انقلاب، امین، غیور، شجاع، باوجدان و صاحب احساس مسئولیت، خستگی‌ناپذیر، مدافع اهداف دانسته و از او به عنوان دوست عزیز یاد کرده است. به نظر می رسد جریانی در این برهه زمانی به دنبال رقم زدن نتیجه پایان بازی برای خود است و فراموش کرده‌ است که همیشه این اراده مردم ایران بوده است که پایان‌ها را رقم می زند و قطعا مردم ایران پذیرای کسانی نخواهند بود که در رفع تحریم‌های ظالمانه آمریکا علیه ایران سنگ اندازی می‌کنند و چنین افرادی نه تنها مورد استقبال مردم قرار نمی‌گیرند بلکه طرد شده‌اند. انتهای پیام",سیاست خارجی,۲ اردیبهشت ۱۴۰۰ / ۰۱:۱۵,"مذاكرات وين,تیم مذاکره کننده هسته‌ای,محمدجواد ظريف,محمد جواد ظریف وزیر امور خارجه کشورمان, انتخابات,مذاكرات هسته‌اي,برگزیده‌ها","""پایان بازی""؛ خوشحالی مردم یا منافع انتخاباتی گروهی خاص"
343,به گزارش ایسنا، تیم فوتبال استقلال در دیدای پرگل با نتیجه ۴ بر ۳ مقابل الدحیل قطر شکست خورد. این در حالی بود که استقلال مالکیت بیشتری نسبت به تیم قطری داشت اما کمی بدشانس بود. آمار این دیدار به شرح زیر است: مالکیت توپ استقلال ۵۵ - الدحیل ۴۵ تعداد پاس استقلال ۴۷۲ پاس - الدوحیل ۳۷۲ پاس کارت زرد استقلال یک کارت - الدحیل یک کارت تعداد شوت استقلال ۱۰ - الدحیل ۱۳ تعداد شوت در چارچوب استقلال ۶ شوت - الدحیل ۶ شوت انتهای پیام,فوتبال، فوتسال,۲ اردیبهشت ۱۴۰۰ / ۰۱:۱۶,"تيم فوتبال استقلال تهران,الدوحیل قطر,ليگ قهرمانان آسيا ",دیدار استقلال و الدحیل به روایت آمار/ بازی مالکانه شاگردان مجیدی
344,به گزارش ایسنا، شرکت اینستاگرام اعلام کرد علاوه بر عرضه این فیلتر برای پیامهای آزاردهنده که در دایرکت کاربران ارسال می شود، برای افرادی که توسط کاربران بلاک شده اند دور زدن محدودیتها و تماس از طریق اکانت جدید را دشوارتر خواهد کرد. اینستاگرام به تلاش برای مقابله با نفرت پراکنی و آزار آنلاین در این پلتفرم که در مقایسه با اپلیکیشن فیس بوک –شرکت مادر خود - محبوبیت بیشتری نزد نوجوانان و جوانان دارد، ادامه می دهد. این فیلتر می تواند در تنظیمات حریم خصوصی اینستاگرام فعال شود و کاربران می توانند با انتخاب واژه ها، عبارات و ایموجیهایی که تمایلی به دریافت آنها در پیامهایشان ندارند، این فیلتر را به دلخواه خود تنظیم کنند. اینستاگرام اعلام کرد کاربران می توانند به گزارش کردن، حذف یا گشودن پیامها که در فولدر درخواستهای مخفی قرار می گیرند، اقدام کنند. این قابلیت تنها برای درخواستهای پیام مستقیم قابل اجراست و شامل خود این باکس نمی شود و در هفته های آینده در بعضی از کشورها عرضه می شود. بر اساس گزارش رویترز، تا چند هفته دیگر همه کاربران اینستاگرام به گزینه بلاک کردن کامل افرادی که پس از بلاک کردن حسابشان، مایل نیستند با آنها تماسی داشته باشند دسترسی خواهند داشت. انتهای پیام,ارتباطات و فناوری اطلاعات,۲ اردیبهشت ۱۴۰۰ / ۰۱:۱۸,اينستاگرام,اینستاگرام به جنگ نفرت پراکنی رفت
345,این شاعر و طنزپرداز متولد سال ۱۳۳۲ در آستارا که مجموعه شعرهای «در سوگ سپیداران»، «بفرمایید بنشینید صندلی عزیز»، «زنبورهای عسل دیابت گرفته‌اند»، «پسته لال سکوت دندان‌شکن است»، «ملخ‌های حاصلخیز»، «ما کو تا اونا شیم» و «مارمولک‌های هاچ‌بک» را در کارنامه ادبی خود دارد، در گفت‌وگو با ایسنا درباره کتاب‌هایی که خوانده، مطالبی را گاه به طنز و گاه به جد بیان کرد. مشروح این گفت‌وگو در ادامه می‌آید: آخرین کتابی که مطالعه کرده‌اید، کدام کتاب بوده است؟ برخی از دوستان به من گفتند در عید کتاب هدیه بدهید، من گفتم توراخدا تعطیلی عید را با کتاب خراب نکنید. اگر من بخواهم جدی بگویم، بحث کلیشه‌ای می‌شود. اجازه دهید بگوییم در این ایام کرونایی که مردم به خانه‌نشینی عادت کرده‌اند باید این فرهنگ جا بیفتد که مردان، به‌ویژه هنرمندان، نویسندگان و شاعران در خانه بنشینند و به همسر خود کمک کنند. زنان هنرمندان به ویژه شاعران و نویسندگان از مظلوم‌ترین قشر جامعه ما هستند  زیرا با یک مجسمه سروکار دارند. هیکلی که می‌آید غذایش را می‌خورد و بعد باز می‌رود مانند تکه گوشت در اتاق خود می‌افتد به بنویس و بنویس. زمانی هم که بیکار می‌شود کتابی برمی‌دارد و می‌خواند و گاه سه کتاب را با هم می‌خواند. من در یک سال گذشته هیچ کتابی نخوانده‌ام و در خانه یا ظرف شسته‌ام یا به پیاده‌روری رفته‌ام یا در کار خانه کمک کرده‌ام، مخصوصا در خانه‌تکانی امسال، واقعا زحمت کشیدم و خانه دسته‌گلی تحویل ملیحه خانم دادم. به شاعران می‌گویم نعمت کرونا را دست‌کم نگیرند و شما که خانه‌نشین شده‌اید و در حصر خانگی همراه با خانواده هستید این نعمت را از دست نداده و شکرگزار باشید. به نظرم می‌رسد حتی مأموران حق تیر داشته باشند تا کسانی را که به سفر یا شب‌نشینی می‌روند با گلوله و یا نشد با نارنجک متلاشی کنند تا چشم همه بترسد و در خانه‌های‌شان بست بنشینند و بدانند لذت پدربزرگ بودن بودن، لذت در کنار خانواده بودن، لذت خواهر و برادر داشتن و لذت عمو و دایی بودن چیست و این فرصت را با کتاب خواندن حرام نکنند. کتاب هم وقتی دارد، نوشتن هم وقتی دارد. من این‌ها را تجربه کرده و دیده‌ام، در کنار ملیحه‌خانم بیش از ۵۰ سال خوانده و نوشته‌ام و حالا در آستانه ۶۸  سالگی خود نمی‌خواهم این کار را بکنم. دوستان به بهانه این‌که اهل قلم هستند، و باید به کافه بروند و پز زمان آل‌احمد و شاملو را بدهند، غرق در دود قلیان می‌شوند که چه بشود؟ بنشینید در خانه‌های‌تان و حداکثر برنامه کتاب‌باز سروش صحت را ببینید زیرا ظرفیت کتاب‌نخوانی شما را پر می‌کند. گاه برخی با خود می‌گویند برویم با فلان شاعر و یا نویسنده عکس یادگاری بگیریم، در حالی که او آدمی نیست که تصور می‌کنند، زیرا این نویسنده و شاعر زندگی نکرده و فقط شبانه‌روز از ذهنش کار کشیده و مانند زنبور عسل فقط عسل تولید کرده که به درد دیگران می‌خورد و خودش مانند زنبور است و نیش دارد. مطالعه کتاب خوب است اما ماندن در کنار همسر و بودن در کنار خانواده، دورهمی با خانواده در عصر کرونا، نه دورهمی در کنار فامیل، می‌تواند بهترین مطالعه اجتماع باشد. یکی از دوستان من قسم می‌خورد زمانی که وارد خانه می‌شدم، بچه‌ها می‌گفتند مامان مامان عمو دارد می‌آید. چون ندیده بودند. شبانه‌روز در کافه‌ها و برنامه ادبی و شب‌های شعر مشغول بودم و نمی‌فهمیدم زندگی یعنی چه؟ در تعطیلات جز برخی مجلات ادبی و چند کتاب شعری که شاعران جوان برایم فرستاده بودند، می‌توانم بگویم کار عمده‌ای نکرده‌ام. کار من بررسی شعر جوان است و تا آخرین لحظه سال ۱۳۹۹، به خواندن این کتاب‌ها و نوشتن درباره‌شان مشغول بودم. اگر بخواهم از این شاعران نام ببرم، ممکن است کسی از قلم بیفتد، پس از نام بردن کتاب‌ها معذورم. کتاب کلاسیک یا معروفی هست که نخوانده باشید؟ بله خیلی از کتاب‌ها هستند. کتاب‌ها آن‌قدر زیاد است که واقعا نتوانسته‌ام بخوانم. من مدتی مرخصی گرفتم و کتاب‌هایی را که با ترجمه ذبیح‌الله منصوری بود، خواندم، زیرا این کتاب‌ها از کتاب‌های شیرین و جذابی بودند که خیلی از فارسی‌زبانان را کتابخوان کردند. اما زمانی که در مجامع روشنفکری نام ذبیح‌الله منصوری را بیاورید مسخره‌تان می‌کنند یا رمان‌های آشپزخانه‌ای از نوع کتاب‌های فهیمه رحیمی که به عمد و تمسخر این نام را بر آن‌ها گذاشته‌اند، بهترین پایه برای مطالعه است، کسی نباید مطالعه این نوع کتاب‌ها را مسخره کند. به نظرم هر کتابی به یک‌بار خواندنش می‌ارزد. برخی از شاعران می‌گویند من کتاب شعر نمی‌خوانم زیرا از تواتر و تداخل سوژه می‌ترسم. خواندن کتاب برای این نیست که شما موضوع دیگری را اقتباس کنید، خواندن کتاب شعر فقط به‌ این خاطر است که گفته‌های دیگران تکرار نشود، کسی که بداند فروغ فرخزاد گفته «دست‌هایم را در باغچه خواهم کاشت»، هیچ وقت تکرار نمی‌کند که «انگشتم را بر گودی خاک فرو خواهم برد». این‌ها تکرار است. هر مطالعه‌ای خوب است برای درس گرفتن و راه‌های رفته را دیدن. کتابی هست که از خواندنش پشیمان شده و نصفه رها کرده باشید؟ من هم همین‌طور بودم و شما هم همین‌طور هستید. همه ما کتاب‌های درسی را نخوانده رها کرده‌ایم. دوران مدرسه پر بود از تقلب و شیرین‌ترین کار پرداختن به نوع جدیدی از تقلب بود. در جوانی تمام کتاب‌های درسی را نخوانده رها کردیم. من اهل رمان نیستم و در حوصله‌ام نیست که از ابتدا تا آخر بخوانم. اما مجموعه شعرهایی را برای نوشتن نقد به صورت دقیق می‌خوانم و چون زمان حقیقت‌گویی نیست به طنز نظرم را می‌گویم. شاعری به من گفت آقای اکسیر شعر من چطور بود؟ گفتم حرف نداشت. او خیال می‌کند که خیلی خوب است در حالی که من می‌گویم حرفی برای گفتن نداشت. چه کتابی را دوست داشتید که شما آن را می‌نوشتید و نام شما پای آن بود؟ تا به حال بدون راهنما بزرگ شده‌ام و شعر فرانو هم کوشش ۵۰ ساله خودم بوده است. آرزو داشتم به شعری عینی، کوتاه و طنزآمیز برسم و به قول مولوی هرچه می‌خواهد دل تنگم بگویم. من هیچ‌گاه آروز نداشتم که شاملو بشوم یا شعر نیما برای من بود یا شعر فروغ و نصرت. من فقط خواستم به شعری برسم که دلخواه خودم است. همه ما گاه کتاب‌هایی داریم که در کتابخانه‌های‌مان در نوبت خوانده شدن هستند، کدام کتاب‌ها در کتابخانه شما چنین وضعیتی دارند؟ کتابخانه‌ام در کنار میزم است و من این سوال را بارها از خودم کرده‌ام، حتی در زمان خانه‌تکانی به ملیحه گفتم من این همه کتاب در این‌جا دارم که برخی را باز هم نکرده‌ام. پایین کتابخانه‌ام دو ردیف کتاب‌های مرجع هستند و هر وقت دلم بخواهد یا مورد نیاز باشد، سراغ‌ فرهنگ برهان قاطع یا فرهنگ جهانگیری می‌روم یا اگر بخواهم مثلی از «امثال و حکم» بیرون بکشم، سراغش می‌روم. اکثر کتاب‌های مرجع سالی یک‌بار هم باز نمی‌شوند. یک‌سری از کتاب‌ها هم هستند که تقدیم شده‌اند مثلا «رازهای کشف سبزیجات»، این کتاب به چه درد من می‌خورد؟ یک‌سری کتاب‌ها هم هستند که جوانی‌ام را با آن‌ها گذرانده‌ام و در ردیف بالا مانده‌اند که نه چشمم سوی دیدن‌شان را دارد و نه دستم می‌رسد. به نظرم ما خیلی از کتاب‌ها را زندانی می‌کنیم و پز داشتن‌شان را به فامیل می‌دهیم، کاش آن‌ها را زندانی نکنیم و به کتابخانه‌ها بدهیم. از تریبون شما اعلام می‌کنم کتاب‌ها را زندانی نکنیم، کتابخانه‌های عمومی فراخوانی بدهند و ما این کتاب‌ها را تقدیم کنیم. من کتابی داشتم که به من تقدیم شده و به دردم نمی‌خورد، و من هم آن را به کتابخانه عمومی آستارا هدیه کردم تا شاید یک دانشجوی عربی بخواهد از آن استفاده کند. شاید حدود ۵۰۰ کتاب داشته باشم که ۲۵۰ تایش به دردم نخورد و کاری به آن‌ها نداشته باشم، پس چه خوب است که آن‌ها را به کتابخانه‌های شهرستان‌ها و روستاها اهدا کنم. دوست دارید کتاب‌هایی را بخوانید که شما را به لحاظ احساسی درگیر کند یا به لحاظ فکری؟ این سوال در هر سن و سالی یک جواب دارد. آن‌هایی که تازه شروع کرده‌اند می‌توانند یک جواب بدهند و آن‌هایی که در حال شکل‌گیری هستند جواب دیگری و ما که تقویم عمرمان را پر کرده‌ایم و به آستانه هفتادسالگی رسیده‌ایم جواب دیگری. من بیشتر کتاب‌هایی را می‌خوانم که مانند رعد و برق نامش می‌آید و تم اجتماعی دارد و درباره مسائل اجتماعی صحبت می‌کند اما احساسی نه، حتی ممکن است رمان خوبی باشد. جدیدا نوشته‌های مستشرقین و جهان‌گردان برایم جالب است. اخیرا کتابی به دستم رسید از انتشارات ایلیای گیلان که سفرنامه‌ای بود به سواحل خزر. دیدم حدود ۱۸۰ سال قبل، آقایی به نام ویلیام ریچارد هولمز به سواحل دریای خزر آمده و شبنم حجتی هم آن را ترجمه کرده است. توصیفی که از سواحل دریای خزر دارد، به رویایی که من از آستارا داشتم، نزدیک است. همیشه دنبال کتابی بودم که ببینم سرگذشت شهر من از کجا آمده و مردم آستارا چه لباس‌هایی داشتند، چطور بودند، این کتاب را خواندم و خوشم آمد. زمان‌هایی با کتاب نصرت رحمانی و فروغ فرخزاد خوشحال می‌شدم، رسیده بودم به سهراب سپهری و بال درآورده بودم، اما دیگر این‌ها خوشحالم نمی‌کند،  الان سفرنامه‌نویسی‌ها برایم جذاب است.  کتابی که احساسات شما را بیشتر از بقیه برانگیخته، کدام کتاب بوده است؟ اکثر شعرهایی که من را خندانده، کتاب‌های خودم بوده است. شعرها را خواندم و ملیحه خندید و من از خنده او خنده‌ام گرفت. اما خواندن کتاب‌هایی بر من تأثیرات عمیق داشته که از مادر صحبت می‌کند، از  پریشانی مردم در جنگ جهانی می‌گوید، از مشکلات مردم کوچه و بازار و از فقری که دارند حرف می‌زند و به زجری که مردم حاشیه‌نشین دارند، اشاره می‌کند. همچنین زندگی‌نامه رزمندگان و جانبازان شیمیایی. اما کتابی که بخوانم و به گریه‌ام بیندازد، کتاب‌هایی بوده که پشت جلدشان را دیده‌ام، برای ۸۰ صفحه ۴۵ هزار تومان قیمت گذاشته بودند، در واقع قیمت پشت جلد کتاب‌ها من را به گریه‌ انداخته است. انتهای پیام,ادبیات و کتاب,۲ اردیبهشت ۱۴۰۰ / ۰۱:۲۸,اکبر اکسیر,پشت جلدهایی که آدم را به گریه می‌اندازد!
346,به گزارش ایسنا به نقل از تریدینگ اکونومیکس، همزمان با شیوع گسترده ویروس کرونا در اروپا و انگلیس که منجر به توقف بخش بزرگی از فعالیتهای اقتصادی در این کشور شده، نرخ تورم سالانه این کشور تا پایان ماه مارس با ۰.۳ درصد افزایش نسبت به مدت مشابه منتهی به ماه قبل به ۰.۷ درصد رسیده است. این نرخ تورم که بالاترین نرخ تورمی انگلیس در طول سه ماه اخیر محسوب می‌شود، بیش از همه تحت تأثیر افزایش نرخ تورم بخش سوخت قرار گرفته است که تورم آن به  مثبت ۳.۵ درصد در این ماه افزایش پیدا کرده است. نرخ تورم در بخش مواد غذایی و نوشیدنی به منفی ۱.۴ درصد رسیده است. تورم لباس و پوشاک نیز منفی ۱.۲ درصد اندازه گیری شده است. بانک مرکزی انگلیس دستیابی به تورم دو درصدی را هدف گذاری کرده است و باقی ماندن تورم در این محدوده کار را برای سیاست گذار در ادامه دشوار خواهد کرد. هسته تورمی که تغییرات قیمت مواد غذایی و انرژی را به دلیل نوسانات بالای آن در نظر نمی گیرد، تا پایان این ماه با ۰.۱ درصد افزایش نسبت به ماه قبل خود به ۱.۰ درصد رسیده است. نرخ تورم ماهانه در انگلیس نیز با ۰.۱ درصد افزایش نسبت به ماه قبل به منفی ۰.۲ درصد رسیده است. متوسط نرخ تورم انگلیس در بازه زمانی ۱۹۸۹ تا ۲۰۲۰ معادل ۲.۴۱ درصد بوده است که بالاترین تورم ثبت شده مربوط به ماه آوریل ۲۰۱۵ با ۸.۵ درصد و کمترین تورم نیز مربوط به آوریل ۲۰۱۵ با منفی ۰.۱ درصد بوده است. نیل بریل، کارشناس ارشد مدیریت دارایی در موسسه پریمیر میتون گفت: در حال حاضر نرخ تورم خیلی مایه نگرانی بانک مرکزی نیست و برعکس هنوز فضای مانور زیادی با توجه به فاصله نرخ تورم از سطح هدفگذاری شده وجود دارد، به نظر نمی رسد تا چندین ماه آینده شاهد نزدیک شدن تورم به محدوده دو درصدی باشیم. انتهای پیام,اقتصاد کلان,۲ اردیبهشت ۱۴۰۰ / ۰۱:۲۷,انگليس,تورم انگلیس اوج گرفت
347,به گزارش ایسنا، آمازون فناوری پرداخت با کف دست را در بعضی از شعب فروشگاههای زنجیره ای هول فودز نزدیک دفتر مرکزی آمریکای خود عرضه کرد که به خریداران کمک می کند صورتحساب خریدشان را سریعتر پرداخت کنند. این فناوری آمازون وان نام دارد و پس از تنظیمات اولیه که کمتر از یک دقیقه زمان می برد، خریداران می توانند دستشان را در بخش رجیستر اسکن کنند تا بدون نیاز به باز کردن کیف پول، پول مواد غذایی که خریده اند را پرداخت کنند. آمازون برای نخستین بار این فناوری را اواخر سال گذشته عرضه کرد و در آن زمان اعلام کرده بود که این فناوری می تواند در استادیومها، ساختمانهای اداری و سایر فروشگاهها مورد استفاده قرار گیرد. آمازون تاکنون از این فناوری در چندین فروشگاه بدون صندوق خود استفاده کرده و اعلام کرده است که هزاران نفر برای استفاده از آن ثبت نام کرده اند اما آمار مشخصی ارائه نداده است. کارشناسان حریم خصوصی نسبت به استفاده شرکتها از اطلاعات بیومتریک مانند اسکن چهره یا کف دست هشدار داده اند زیرا ریسک هک شدن این اطلاعات و سرقت وجود دارد. آمازون اعلام کرده که تصاویر کف دست را در بخش امنی از سرویس ابری خود نگهداری می کند و این اطلاعات در دستگاه آمازون وان ذخیره نمی شوند. همچنین خریداران می توانند هر زمان که بخواهند برای حذف اطلاعاتشان درخواست کنند. بر اساس گزارش آسوشیتدپرس، یک فروشگاه هول فودز در سیاتل که خانه آمازون محسوب می شود استفاده از این فناوری را از روز چهارشنبه آغاز کرد. چندین شعبه دیگر این فروشگاه زنجیره ای هم استفاده از فناوری آمازون وان را تا چند ماه آینده آغاز می کنند. آمازون به استفاده از این فناوری در مکانهای دیگر اشاره ای نکرده است. انتهای پیام,ارتباطات و فناوری اطلاعات,۲ اردیبهشت ۱۴۰۰ / ۰۱:۲۱,"آمازون,فناوری آمازون وان",بکارگیری فناوری پرداخت با کف دست آمازون در فروشگاه‌های آمریکا
348,به گزارش ایسنا، فرهاد دژپسند در پایان این نشست و در جمع خبرنگاران رسانه ملی با اشاره به نامگذاری امسال برای حمایت از تولید از سوی مقام معظم رهبری افزود: یکی از محورهای جدی که در موانع زدایی مورد توجه قرار می گیرد، رفع مقررات زائد است،  ضمن اینکه بهبود فضای کسب و کار به تسریع و روان سازی سرمایه گذاری و تقویت تولید کمک می کند. دژپسند در ادامه گفت: درجلسه امروز نیز که نخستین جلسه هیئت عالی مقررات زدایی و تسهیل مجوزهای کسب و کار در سال ۱۴۰۰ بود، مقرر شد به زیرمجموعه‌های وزارت میراث فرهنگی و گردشگری برای افزایش سرمایه‌گذاری تفویض اختیار شود. وزیر اقتصاد افزود: همچنین مقرر شد کانون وکلا و مشاوران خانواده قوه قضاییه به عنوان یکی از مراجع صدور مجوز در نظر گرفته شوند. وی افزود: در حوزه مالیات مصوباتی داشتیم تا تولیدکنندگان سریعتر استعلام‌های مالیاتی خود را دریافت کنند و مقرر شد قانون استهلاک دارایی در حوزه مالیاتی نیز حداکثر تا ۱۵ اردیبهشت برای کمک به تولید کنندگان اصلاح شود. دژپسند اضافه کرد: در حوزه گمرکی نیز مصوباتی برای ترخیص سریعتر کالاها داشتیم و مقرر شد پرداخت حقوق گمرکی در پایان اظهار کالا باشد که پیش از این در ابتدای اظهار انجام می‌شد. وزیر اقتصاد همچنین در بخش دیگری از این مصاحبه درباره پرداخت سود بانک‌ها گفت: این سود باید بر اساس مصوبات شورای پول و اعتبار باشد در غیر اینصورت اگر بانک‌ها بخواهند سودی بالاتر از مصوبات پرداخت کنند این عدد به عنوان هزینه قابل قبول مالیاتی شناخته نمی‌شود و باید مالیات آن را بپردازند و این موضوع را به طور جدی پیگیری می‌کنیم. انتهای پیام,اقتصاد کلان,۲ اردیبهشت ۱۴۰۰ / ۰۱:۲۹,"بانک رفاه کارگران,سازمان امور مالیاتی کشور,صدور استعلام ها",تسریع در صدور استعلام ها و اصلاح دستورالعمل استهلاک دارایی ها تا ۱۵ اردیبهشت
349,الله مراد زرینی در گفتگو با ایسنا، با انتقاد از ادامه سرپرستی باران چشمه در فدراسیون ورزش های زورخانه ای علی رغم کاندیداتوری در انتخابات ریاست این فدراسیون، اظهار کرد: ادامه سرپرستی باران چشمه بر خلاف عدالت و رویه انتخابات فدراسیونها مبنی بر کنار گذاشتن سرپرستان فدراسیون ها پس از کاندیداتوری در انتخابات است. وی خاطرنشان کرد: با هر متر و معیاری که به این موضوع نگاه کنیم، ادامه فعالیت یک کاندیدا در فدراسیون زورخانه ای در تضاد با روحیه پهلوانی و ماهیت این رشته اصیل ایرانی است. در تعجبم چرا مسئولان اینبار رویه ای بر خلاف فدراسیون های دیگر را در پیش گرفته اند. پیشکسوت ورزش های زورخانه ای، ادامه داد: سالهاست سردار باران چشمه را می شناسم و معتقدم ایشان انسان فوق العاده خوش نامی است اما این موضوع برای من و بسیاری از دلسوزان این رشته قابل هضم نیست که ایشان بر خلاف منطق کماکان سرپرستی فدراسیون را بر عهده دارد. بنده منافعی در فدراسیون ندارم و امیدوارم هر فردی که شایسته تر است با رای اعضای مجمع رییس فدراسیون شود اما این موضوع شائبه های زیادی را بوجود آورده که شایسته این رشته پهلوانی نیست. اگر هدف برگزاری انتخابات سالم است که باید فردی غیر از کاندیداها فورا سرپرستی فدراسیون را بر عهده بگیرد اما اگر دنبال این بحث نیستیم که دیگر صحبتی ندارم. وی در پایان با تاکید بر اینکه کشتی پهلوانی با تلاش های زیاد از فدراسیون کشتی به خانه اصلی خود که فدراسیون ورز های زورخانه ای است بازگشته است، گفت: هدف ما این بود که کشتی پهلوانی بر اساس رسوم و سنت قدیمی خود که ریشه در فرهنگ این مرز و بوم دارد برگزار شود اما ظاهرا پس از دیدار سرپرست فدراسیون با رییس فدراسیون کشتی قصد دارند مسابقات قهرمانی کشور را توسط فدراسیون کشتی برگزار کنند. چه دلیلی دارد که در چنین شرایطی سرپرست فدراسیون برای برگزاری مسابقات عجله داشته باشد و آن را به دست فدراسیون کشتی بدهد که خودش در آستانه المپیک دغدغه های زیادی دارد. امیدوارم این اقدام باعث بازگشت کشتی پهلوانی به فدراسیون کشتی با شکل و شمایلی بر خلاف سنت آن نشود. انتهای پیام,کشتی، رزمی,۲ اردیبهشت ۱۴۰۰ / ۰۱:۳۴,"الله مراد زرینی,مهرعلی باران چشمه,فدراسیون کشتی پهلوانی و ورزش‌های زورخانه‌ای",زرینی: ادامه حضور سرپرست فدراسیون زورخانه ای در تضاد با روحیه پهلوانی است
350,به گزارش ایسنا به نقل از سی‌ان‌بی‌سی، با تردید نسبت به روند بلندمدت بیتکوین، شمار سرمایه گذاران عمده در اتریوم افزایش قابل توجهی داشته است تا جایی که اکنون تعداد نهنگ های اتریوم که ۱۰ هزار عدد اتریوم یا بیشتر از این رمزارز در اختیار دارند، به رکورد تاریخی تازه ای رسیده است. استفان ایزاک- مدیر موسسه الوین کپیتال- گفت: پایان بیتکوین اجتناب ناپذیر است. نگرانی های محیط زیستی و قانون گذاری های دولتی سرنوشت حتمی بیتکوین را رقم می زنند. نمی دانم چگونه و چه طور، اما پایان بیتکوین رقم خواهد خورد. در ادامه روند ورود بانک های مرکزی مختلف جهان به عرصه ارزهای دیجیتالی، بانک مرکزی انگلیس که دومین بانک مرکزی قدیمی جهان نیز محسوب می شود اعلام کرد به دنبال راه انداز شکل جدیدی از پول دیجیتالی خواهد بود که توسط خانوارها و کسب و کارهای انگلیسی مورد استفاده قرار گیرد اما این ارزها قرار نیست جای وجه نقد را بگیرند بلکه در کنار آن ها استفاده خواهند شد. رابرت کاپلان- مدیر دفتر منطقه ای بانک مرکزی آمریکا در دالاس- در جمع دانشجویان دانشگاه تگزاس ای اند ام با اعتراف به تبدیل شدن بیتکوین به عنوان ابزاری برای حفظ ارزش گفت: هنوز راه زیادی در پیش دارد. به طور واضح ارزش بیتکوین در این سال ها افزایش پیدا کرده است اما برای آن که به عنوان یک پول شناخته شود نیاز دارد تا با تعدیلات بیشتر، خود را با واقعیت های بازار پول سازگار کند. مجموع ارزش بازار جهانی ارزهای دیجیتالی در حال حاضر ۲۰۷۰ میلیارد دلار برآورد می‌شود که این رقم نسبت به روز قبل ۲.۱۱ درصد بیشتر شده است. در حال حاضر ۵۴ درصد کل بازار ارزهای دیجیتالی در اختیار بیت کوین و ۱۵ درصد در اختیار اتریوم است. بیت‌کوین ۱۲ سال پیش توسط گروه گمنامی از معامله‌گران بر بستر بلاک‌چین ایجاد شد و از سال ۲۰۰۹ معاملات اولیه آن شکل گرفت. به‌روزرسانی قیمت ارزهای دیجیتال (تا ساعت ۱۳ ظهر به وقت شرقی)؛ این رده حاوی تغییرات قیمتی ۱۰ ارز دیجیتالی بزرگ از نظر ارزش بازار است. ۱- بیت کوین قیمت: ۵۵ هزار و ۶۰۴.۵۸ دلار تغییرات قیمتی ۲۴ ساعت گذشته: ۰.۴۳ درصد کاهش تغییرات قیمتی یک هفته اخیر: ۱۲.۰۹ درصد کاهش ۲- اتریوم قیمت: ۲۴۲۷.۴۳ دلار تغییرات قیمتی ۲۴ ساعت گذشته: ۷.۹۲ درصد افزایش تغییرات قیمتی یک هفته اخیر: ۱.۹۵ درصد افزایش ۳- بایننس کوین قیمت: ۵۷۵.۳۰ دلار تغییرات قیمتی ۲۴ ساعت گذشته: ۵.۲۷ درصد افزایش تغییرات قیمتی یک هفته اخیر: ۳.۹۸ درصد کاهش ۴- ریپل قیمت: ۱.۳۸ دلار تغییرات قیمتی ۲۴ ساعت گذشته: ۱.۱۸ درصد افزایش تغییرات قیمتی یک هفته اخیر: ۲۰.۸۲ درصد کاهش ۵- تتر قیمت: ۰.۹۹ دلار تغییرات قیمتی ۲۴ ساعت گذشته: ۰.۰۱ درصد کاهش تغییرات قیمتی یک هفته اخیر: ۰.۰۲ درصد کاهش ۶- دوج کوین قیمت: ۰.۳۰۸ دلار تغییرات قیمتی ۲۴ ساعت گذشته: ۱۴.۴۷ درصد کاهش تغییرات قیمتی یک هفته اخیر: ۱۴۴.۶۸ درصد افزایش ۷- کاردانو قیمت: ۱.۲۵ دلار تغییرات قیمتی ۲۴ ساعت گذشته: ۳.۶۱ درصد افزایش تغییرات قیمتی یک هفته اخیر: ۱۳.۲۶ درصد کاهش ۸- پولکا دوت قیمت: ۳۵.۵۶ دلار تغییرات قیمتی ۲۴ ساعت گذشته: ۲.۴۷ درصد افزایش تغییرات قیمتی یک هفته اخیر: ۱۵.۲۱ درصد کاهش ۹- یونی سواپ قیمت: ۳۵.۴۵ دلار تغییرات قیمتی ۲۴ ساعت گذشته: ۱۷.۱۳ درصد افزایش تغییرات قیمتی یک هفته اخیر: ۲.۷۶ درصد افزایش ۱۰- لایت کوین قیمت: ۲۷۰.۷۶ دلار تغییرات قیمتی ۲۴ ساعت گذشته: ۳.۰۷ درصد افزایش تغییرات قیمتی یک هفته اخیر: ۰.۱۶ درصد افزایش انتهای پیام,اقتصاد کلان,۲ اردیبهشت ۱۴۰۰ / ۰۱:۳۴,"بیتکوین,اتریوم,ارزهای دیجیتالی",اتریوم از بیتکوین جذاب تر شد
351,"به گزارش ایسنا به نقل از بلومبرگ، امیدها به بهبود روابط چین با بلوک غرب مجددا افزایش پیدا کرده است. با توجه به اینکه چین بزرگ ترین شریک تجاری و سرمایه گذار خارجی در آمریکا و کشورهای اروپایی به شمار می رود، روابط گرم تر دو طرف به نفع شرکت های غربی خواهد بود. رییس جمهور چین، دعوت جو بایدن را برای حضور در اجلاس آب و هوایی قبول کرد و هایکو ماس- وزیر خارجه آلمان- نیز با انتقاد از تنش زایی در روابط چین و اتحادیه اروپا گفته است فاصله گرفتن بروکسل و پکن از همدیگر کار کاملا اشتباهی خواهد بود. شماری از چهره های جمهوری خواه مخالفت خود را با تداوم اجرای بسته های حمایتی جدید در آمریکا توسط دولت بایدن بیشتر کرده اند. لری کودلو- مشاور اقتصادی دولت در دوره ترامپ- دو بسته حمایتی اخیر را یک مسکن موقت برای تقویت رشد اقتصادی دانسته که در بلند مدت به نفع کشورهای نظیر چین و به ضرر خود آمریکا است. او از اعضای جمهوری خواه در سنا و کنگره خواست تا جلوی تصویب و اجرایی شدن بسته های عظیم محرک جدید را بگیرند. آمارهای منتشرشده از درآمد سه ماهه نخست شرکت های بزرگ بورسی نشان می دهد که اگرچه این درآمدها نسبت به سال قبل بهبود محسوسی داشته اما کماکان نسبت به چیزی که قبل از امسال انتظارش می رفت فاصله زیادی باقی مانده است. در نتیجه شیوع موج جدید همه گیری، کماکان بیشتر کشورها تا بازگشت به زندگی عادی فاصله زیادی دارند. احتمالا کار تکمیل واکسیناسیون عمومی در بخش قابل توجهی از جهان امسال به پایان نخواهد رسید و به سال آینده کشیده می شود. دومین اقتصاد جهان موفق شد در اتفاقی خیره کننده به رشد تقریبا سه برابری نسبت به پایان سال قبل دست یابد به گونه ای که اقتصاد چین در سه ماهه نخست سال ۲۰۲۱ رشد ۱۸.۳ درصدی را به ثبت رساند که در مقایسه با فصل قبل ۱۱.۸ درصد بیشتر شده است. این رشد اقتصادی هم چنین ۰.۳ درصد کمتر از نرخ پیش بینی شده قبلی توسط کارشناسان است و بهترین رشد اقتصادی فصلی چین در طول دو سال اخیر محسوب می شود. در آماری امیدوارکننده برای اقتصاد آمریکا، رشد بخش خرده فروشی در ماه مارس ۹.۸ درصد بوده که این رشد ۱۲.۵ درصد بیشتر از رشد این بخش در ماه قبل و بالاترین رقم ماهانه ثبت شده از ماه می سال قبل تاکنون بوده است. با توجه به نقش بالای این بخش در رشد اقتصادی آمریکا انتظار می رود این آمار روی رشد فصلی تاثیر به سزایی داشته باشد. به گفته دفتر سرشماری آمریکا، پوشاک با رشد ۱۸.۳ درصدی و خدمات غذایی با رشد ۱۳.۴ درصدی، نقش زیادی در ثبت این رشد داشته اند. نتایج مطالعات جدید صورت گرفته توسط موسسه ای پی اف آر نشان می دهد با وجود رشد سریع تر اقتصاد چین در مقایسه با آمریکا، سرمایه گذاران خارجی تمایل بیشتری به خرید سهام شرکت های آمریکایی در مقایسه با همتایان چینی دارند. چین نخستین کشور جهان بود که با شیوع گسترده کووید مواجه شد و اکنون وضعیت بهتری در مقایسه با دیگر کشورها دارد. تا نیمه نخست آوریل حدود ۱۸۰ میلیارد دلار در بورس آمریکا سرمایه خارجی جذب شده که این رقم در چین حدود ۳۰ میلیارد دلار بوده است. در ادامه روند صعودی نرخ تورم آمریکا در ماه های اخیر در نتیجه مدل جدید سیاست گذاری فدرال رزرو، متوسط نرخ تورم بزرگ‌ترین اقتصاد جهان در ۱۲ ماه منتهی به مارس با ۰.۹ درصد افزایش نسبت به دوره مشابه منتهی به ماه قبل به سطح ۲.۶ درصد رسید که این نرخ تورم، ۰.۲ درصد بیشتر از نرخ مورد انتظار قبلی و بالاترین سطح تورمی ثبت شده در آمریکا در ۲۶ ماهه اخیر بوده است. فعالان اقتصادی کماکان نسبت به حفظ تورم در محدوده دو درصدی امیدوار باقی مانده اند. در حالی که موج جدید کرونا اروپا را در نوردیده و در آمریکای لاتین نیز روند شیوع بیماری کماکان در سطح نگران کننده قبل باقی مانده است، در آمریکا نیز احتمالا شاهد خیزش مجدد ویروس خواهیم بود. دکتر آنتونی فاوچی- رئیس مرکز کنترل و پیشگیری بیماری های عفونی آمریکا در اظهاراتی که معامله گران را نگران کرده است، گفت: هم اکنون در مرحله بسیاری قرار داریم و با کوچک ترین اشتباهی شاهد آغاز موج چهارم شیوع بیماری کووید-۱۹ در آمریکا خواهیم بود. تاکنون بیش از ۱۴۴ میلیون و ۲۰۶ هزار و ۹۴۴ مورد ابتلا به کرونا گزارش شده است که در این بین سه میلیون و ۶۵ هزار و ۴۰۲ نفر جان خود را از دست داده‌اند. در بین کشورهای مختلف، بالاترین تلفات مربوط به آمریکا با ۵۸۲ هزار و ۶۶۸ نفر، برزیل با ۳۷۸ هزار و ۵۳۰ نفر، مکزیک با ۲۱۳ هزار و ۴۸ نفر، هند با ۱۸۴ هزار و ۶۱۰ نفر و انگلیس با ۱۲۷ هزار و ۳۲۷ نفر بوده است. دریک هالپینی - تحلیلگر ارشد بازار سرمایه در بانک میتسوبیشی - گفت: به طور کلی هنوز ریسک های زیادی در بازارهای مالی وجود دارند که روند معاملات را دست کم تا نیمه نخست امسال تحت تاثیر خود قرار می دهند. وضعیت کرونا هنوز مایه نگرانی بزرگی است به ویژه آن که هنوز نمی توانیم با قاطعیت بگوییم که واکسن های موجود در برابر گونه های جهش یافته ویروس هم کارایی بالای خود را حفظ کرده اند. اینکه تنش های ژئوپلتیکی تا چه حد مناسبات تجاری را تحت تاثیر قرار دهند هم مهم است. بورس آمریکا در وال استریت همه شاخص ها صعودی بودند؛ تا جایی که هر سه شاخص اصلی بورسی در سطح بالا تری از روز قبل خود بسته شدند. شاخص «داوجونز ایدانستریال اوریج» با ۰.۷۶ درصد افزایش نسبت به روز قبل و در سطح ۳۴ هزار و ۷۶.۹۸ واحد بسته شد. شاخص «اس اند پی ۵۰۰» با ۰.۷۰ درصد صعود تا سطح ۴۱۶۴.۰۱ واحدی بالا رفت و دیگر شاخص مهم بورسی آمریکا یعنی «نزدک کامپوزیت» با ۰.۷۳ درصد صعود در سطح ۱۳ هزار و ۸۸۶.۷۳ واحدی بسته شد. بورس‌های اروپایی در معاملات بازارهای بورس در اروپا، شاخص ""فوتسی ۱۰۰"" بورس لندن با ۰.۵۲ درصد صعود نسبت به روز قبل و در سطح ۶۸۹۵.۲۹ واحد بسته شد.  شاخص ""دکس ۳۰"" بورس فرانکفورت در آلمان با افزایش ۰.۴۴ درصدی و ایستادن در سطح ۱۵ هزار و ۱۹۵.۹۷ واحدی به کار خود خاتمه داد و شاخص ""کک ۴۰"" بورس پاریس با پیشروی ۰.۷۴ درصدی در سطح ۶۲۱۰.۵۵ واحد بسته شد. در مادرید شاخص ""ایبکس ۳۵"" ۰.۷۲ درصد بالا رفت و به ۸۵۱۹.۸۰ واحد رسید. بورس‌های آسیایی در معاملات بورس‌های آسیا، شاخص‌ها عملکرد بدی داشتند؛ تا جایی که شاخص ""نیک کی ۲۲۵"" بورس توکیو ژاپن با ریزش ۲.۰۳ درصدی تا سطح ۲۸ هزار و ۵۰۸.۵۵ واحدی پایین رفت. شاخص ""هانگ سنگ"" بورس هنگ‌کنگ ۱.۷۶ درصد پایین رفت و در سطح ۲۸ هزار و ۶۲۸.۹۱ واحد بسته شد. در چین شاخص ""شانگهای  کامپوزیت"" افزایش ۰.۳ درصدی را تجربه کرد و در سطح ۵۰۹۸.۷۵ واحد بسته شد. در استرالیا شاخص ""اس اند پی اس اند ایکس ۲۰۰"" بورس سیدنی با ۰.۲۹ درصد ریزش و ایستادن در سطح ۶۹۹۷.۴۸ واحدی به کار خود خاتمه داد. در بین دیگر شاخص‌های مهم آسیایی، شاخص "" تاپیکس"" ژاپن نزولی بود. (معیار محاسبه تغییرات قیمتی، ساعت پایانی معاملات روزانه بورس نیویورک بوده است.) نفت در بازار طلای سیاه روند قیمت‌ها نزولی بود. هر بشکه نفت ""وست تگزاس اینتر مدیت"" با ۰.۸۲ درصد کاهش به ۶۱.۴۲ دلار رسید و نفت خام برنت دریای شمال با ریزش ۰.۷۷ درصدی به ازای ۶۵.۴۲ دلار در هر بشکه مبادله شد. طلا و نقره همچنین در بازار فلزات گران‌بها، بهای هر اونس طلا با صعود ۰.۷ درصدی نسبت به روز قبل در سطح ۱۷۹۱.۱۵ دلار معامله شد. هر اونس نقره با افزایش ۱.۸ درصدی به ازای ۲۶.۵۹ دلار مبادله شد. انتهای پیام",اقتصاد کلان,۲ اردیبهشت ۱۴۰۰ / ۰۱:۴۱,"بورسهای جهانی,کرونا در جهان",پرش بورس ها در آمریکا و اروپا
352,به گزارش ایسنا، رئیس بیمارستان مسیح دانشوری در مراسم راه اندازی بیمارستان صحرایی با حضور  دکتر عسگری معاون اجتماعی ستاد اجرایی فرمان امام(ره) و  جمعی از پزشکان و ‌متخصصان، ضمن قدردانی از کادر درمان و مبارزه و مقاومت دلسوزانه و خستگی ناپذیر آنان، با اشاره به خدمات این مرکز به بیماران کرونایی گفت: بیمارستان مسیح دانشوری از ابتدای همه گیری کرونا در کشور به عنوان قطب ارجاع مراکز بهداشتی و درمانی پذیرای بیماران حاد تنفسی بوده است. وی افزود: متاسفانه با شروع موج چهارم کرونا در کشور و قرمز شدن وضعیت شهر تهران، ظرفیت تخت‌های بخش کرونای بیمارستان مسیح دانشوری تکمیل گردید و تخت خالی برای بستری شدن بیماران مبتلا به ویروس کرونا در اختیار نبوده است و لذا پس از مواجهه با این شرایط، به پیشنهاد وزارت بهداشت مبنی بر گسترش خدمات کلینیکی به بیماران و در تعامل با ستاد اجرایی فرمان حضرت امام خمینی (ره)، یک بیمارستان صحرایی با تجهیزات مرکز درمانی در محوطه بیمارستان مسیح دانشوری راه‌اندازی شده است که می تواند در ارائه خدمات حداکثری بسیار تاثیرگذار باشد. ولایتی تصریح کرد: خوشبختانه پس از استقرار و راه‌اندازی بیمارستان صحرایی در مرکز، هم‌اکنون پذیرش بیماران حاد تنفسی و مبتلا به کرونا آغاز شده و امکان تزریق دارو، اکسیژن‌ درمانی و ارائه خدمات مورد نظر فراهم شده است. وی با تاکید بر اینکه بیمارستان مسیح دانشوری با تمام ظرفیت خدمات مورد نظر را ارائه می نماید، افزود: علاوه بر ایجاد کلینیک درمان سرپایی برای بیماران کرونایی که وضعیت حاد ندارند، با ایجاد بیمارستان صحرایی که مجهز به تخت برای بستری است و دارای شرایط مطلوب و استاندارد  می باشد ارائه خدمات خواهد کرد. ولایتی با بیان اینکه بیمارستان مسیح دانشوری مرکز ارجاع بیماران کرونایی از تمام کشور است، تصریح کرد: بیمارستان مسیح دانشوری علاوه بر ارائه خدمات به بیماران کرونایی در پیک چهارم به بیماران بخش پیوند نیز رسیدگی نموده و در سال جدید چهار پیوند قلب، یک پیوند ریه و یک پیوند کبد انجام داده است. وی در پایان با تاکید بر این که برخی علاقه ندارند تا ایران بتواند ساخت واکسن کرونا را نهایی کند، گفت: ایران سابقه چند ده ساله واکسن سازی چه باکتریایی و چه ویروسی دارد و واکسن های باکتریایی همچون کزاز، دیفتری، سل، سیاه سرفه و ویروسی همچون هاری، آبله، سرخک و سرخجه را با کیفیت بسیار مطلوب ارائه تولید کرده است. بنابر اعلام روابط عمومی بیمارستان مسیح دانشوری، در این مراسم معاون اجتماعی ستاد اجرایی فرمان امام(ره) هم که در این مراسم حضور داشتند ضمن تشکر از همکاری بیمارستان مسیح دانشوری با این ستاد برای احداث‌ بیمارستان صحرایی در خصوص روند ‌پیشرفت واکسن کووبرکت تصریح کرد: در اوایل اردیبهشت ماه یک میلیون دوز واکسن تولید می‌شود که این مقدار تا تیره ماه به ظرفیت ۲۰ میلیون‌ خواهد رسید. انتهای پیام,سلامت,۳۱ فروردین ۱۴۰۰ / ۱۶:۲۴,"خیز چهارم کرونا,همه_باهم_علیه_کرونا",بیمارستان صحرایی مسیح دانشوری برای بیماران کرونایی راه‌اندازی شد
353,به گزارش ایسنا آذرماه ۹۸ عملیات اجرایی شهر جدید تیس با حضور وزیر راه وشهرسازی، استاندار سیستان و بلوچستان، مدیرعامل منطقه آزادچابهار، فرمانداران کنارک و چابهار و مسوولان محلی در شهرستان چابهار واقع در سواحل مکران آغاز شد. همان روز، فاز نخست آماده‌سازی زیرساخت‌ها و توسعه این شهر با بیش از ۷۰ میلیارد تومان اعتبار آغاز شد. به گفته محمد اسلامی وزیر راه و شهرسازی، این در حالی است که بیش از ۲۷ سال از تصویب شهرجدید تیس می گذرد و دلیل تاخیر آن دیدگاه مسوولان و مدیران وقت این بوده که این شهر ضرورتی برای ایجاد ندارد. لازم به ذکر است، این شهر قرار است به یک نقطه گردشگری، تفریحی و توسعه یافته تبدیل شود. شهر جدید تیس با ۴۳۰۰ هکتار وسعت و با رویکرد مسکونی ایجاد می‌شود. محمد اسلامی عصر امروز سه‌شنبه به منظور افتتاح مرز رسمی پیشین به سیستان و بلوچستان سفر کرد و در فرودگاه کنارک مورد استقبال احمدعلی موهبتی استاندار و جمعی از مسوولان این استان قرار گرفت. فردا اول اردیبهشت‌ماه ۱۴۰۰ همزمان با سفر محمد اسلامی، وزیر راه و شهرسازی به چابهار سومین گذرگاه رسمی مرزی بین جمهوری اسلامی ایران و جمهوری اسلامی پاکستان افتتاح می‌شود. انتهای پیام,سیستان و بلوچستان,۳۱ فروردین ۱۴۰۰ / ۲۰:۱۴,"سيستان و بلوچستان,وزير راه و شهرسازي,چابهار,استانی-اقتصادی",وزیر راه و شهرسازی از شهر جدید تیس چابهار بازدید کرد
354,احمد قربانی در گفت و گو با ایسنا با اشاره به میزان پیشرفت‌های آموزشی طی انقلاب اسلامی، گفت: وضعیت آموزشی قبل از انقلاب در شان مردم نبود و امروزه تنها در شهرستان پلدشت ۱۰ هزار دانش آموز در ۸۱ مدرسه مشغول به تحصیل است.  وی ادامه داد: تجهیز مدارس به سیستم های رایانه ای، پروژکتور و تخته های هوشمند از امکانات این مدارس برای تدریس حرفه ای است.  رییس آموزش و پرورش پلدشت، تصریح کرد: قبل از انقلاب تنها یک سالن ورزشی در سطح شهرستان بود که امروزه در سایه پیشرفت و لطف خداوند این عدد به پنج سالن ورزشی و ۲ خانه معلم رسیده است.  قربانی اظهار کرد: در دنیای امروز که علم و تکنولوژی با رشد و گسترش وسیع و جهان شمول به عنوان عامل مهم و اساسی در فرایند رشد و توسعه ی اقتصادی، اجتماعی و فرهنگی جوامع بشری به حساب می آیند.  وی ادامه داد: نهادها و نظام های تربیتی و آموزشی و حرفه آموزی نقشی بس عظیم و پراهمیتّی را به دست آورده اند؛ عنایت روزافزون به نوع و گسترش تربیت و آموزش ضرورتی انکار ناپذیر است که ناشی از آهنگ سریع تغییرات در عرصه های مختلف اقتصادی، اجتماعی جوامع می باشد.  انتهای پیام,آذربایجان غربی,۳۱ فروردین ۱۴۰۰ / ۱۸:۳۸,استانی-شهرستانها,تمام روستاهای پلدشت از مدارس آموزشی برخوردارند
355,علی مصطفوی روز سه شنبه ۳۱ فروردین در یکصد و سیزدهمین جلسه ستاد مقابله با کرونا با انتقاد از تشکیل صف های نامنظم و ازدحام در مقابل فروشگاه های زنجیره ای افزود: با وجود تاکیدات فراوان ولی متاسفانه بازهم در مقابل برخی فروشگاه های بزرگ و زنجیره ای شاهد تشکیل صف های نامنظم و ازدحام برای دریافت اقلام اساسی مردم هستیم. صمت باید برای مدیریت و جلوگیری از تکرار چنین صحنه هایی سریعا وارد عمل شود. وی با قدردانی از همراهی و همکاری اصناف در طرح مدیریت هوشمند گفت: باوجود اینکه اصناف در شرایط سخت اقتصادی قرار دارند ولی به خوبی همکاری داشته اند و ستاد استانی راهکارهای حمایتی خود از اصناف از جمله در بحث مالیات و سرمایه در گردش را به ستاد ملی ارائه خواهد نمود. معاون سیاسی، امنیتی و اجتماعی استاندار آذربایجان غربی با تاکید بر لزوم دقیق دورکاری در ادارات، فعال کردن شورای اطلاع رسانی و  پرهیز از صدور فله ای برگه های تردد، بر اعمال مدیریت درست و قانونی بر روند تزریق واکسن تاکید کرد و گفت: تزریق واکسن باید طبق اولویت های ابلاغی وزارت بهداشت باشد. در صورت تخلف و یا سوء استفاده از بحث تزریق واکسن قطعا با متخلفین برخورد خواهد شد. مصطفوی از فرمانداران خواست تا بر ممنوعیت ورود و خروج و نیز ترددهای شبانه نظارت جدی صورت گیرد. وی ادامه داد: با توجه به برگزاری آموزش مجازی مدارس، در شرایط فعلی طبق ابلاغ قرارگاه عملیاتی ستاد ملی مقابله با کرونا، موضوع حضور یک سوم کادر اداری آموزشی و پرورشی منتفی گردید. انتهای پیام,آذربایجان غربی,۳۱ فروردین ۱۴۰۰ / ۱۸:۳۳,"استانی-سیاسی,طرح منع تردد شبانه,اقلام اساسی",ضرورت نظارت جدی فرمانداران بر ممنوعیت ورود و خروج و نیز ترددهای شبانه
356,به گزارش ایسنا، علیرضا معزی معاون ارتباطات و اطلاع‌رسانی دفتر رئیس‌جمهوری در حساب کاربری خود در توئیتر در واکنش به حذف پخش زنده سخنرانی رئیس‌جمهوری از کنداکتور شبکه خبر نوشت: «علی‌رغم هماهنگی‌های لازم و موافقت رییس محترم سازمان صداوسیما برای پخش زنده‌ی سخنرانی‌های رییس جمهور در نشست‌های رمضان، سخنرانی امروز روحانی در نشست با فعالان سیاسی صرفا به دلیل مخالفت رییس شبکه خبر از آنتن زنده‌ی این شبکه حذف شد.» انتهای پیام,دولت,۳۱ فروردین ۱۴۰۰ / ۱۸:۳۵,"علیرضا معزی,معاون ارتباطات و اطلاع رسانی دفتر رییس جمهور,صداوسيما",حذف پخش زنده سخنرانی رئیس‌جمهوری از کنداکتور شبکه خبر
357,به گزارش ایسنا، متن پیام به این شرح است: بسم الله الرحمن الرحیم عروج مظلومانه سردار رشید سپاه اسلام جانباز سرافراز سرتیپ  دوم پاسدار محمدعلی حق بین فرمانده سابق لشکر پرافتخار ۱۶ قدس گیلان و از فرماندهان و پیشکسوتان هشت سال دفاع مقدس در اثر ابتلا به بیماری کرونا را به خانواده مکرم و آحاد مردم شریف و فهیم استان شهیدپرور گیلان و همرزمان حماسه ساز وی تسلیت و تعزیت عرض می‌کنم. آن سردار عالیقدر  و جانباز مخلص که از نمادهای ایثار و پایداری و روایت گران صدیق دفاع مقدس ملت عظیم‌الشأن ایران در جنگ تحمیلی جهانی ۸ ساله و همراهان سردار دلها سپهبد حاج قاسم سلیمانی در جبهه مقاومت و مدافعان حرم اهل بیت علیهم السلام به شمار می‌رفت ، الگویی  صالح و راستین  از فداکاری  و همت و خدمت بی منت برای اعتلای اسلام ، انقلاب و ایران عزیز را فرا روی نسل جوان امروز به ویژه جوانان غیور گیلانی گشوده است. از درگاه حضرت کبریایی برای آن مجاهد به عرش پیوسته ، رضوان و رحمت واسعه الهی و همجواری با سید و سالار شهیدان حضرت اباعبدالله الحسین (ع ) و یاران شهیدش و برای خاندان و یادگاران ارجمند او صبر ، شکیبایی ، سکینه قلبی و ثبات قدم در صراط نورانی شهیدان طلب می کنم. انتهای پیام,دفاعی - امنيتی,۳۱ فروردین ۱۴۰۰ / ۱۸:۴۸,"سردار حق بین,سرلشکر سلامی فرمانده کل سپاه پاسداران,پيام تسليت",پیام تسلیت فرمانده کل سپاه به مناسبت درگذشت سردار حق بین
358,به گزارش ایسنا، به نقل از سایت شبکه الجزیره، مدیریت کل امنیت ملی این کشور اعلام کرد، این گروه تحریک‌آمیز تحت پوشش یک جمعیت فرهنگی فعالیت می‌کرد. این مدیریت افزود، نیروهای امنیتی الجزایر توانستند این گروه مجرم را که متشکل از هشت مظنون بین سنین ۲۶ تا ۶۰ سال بودند، بازداشت کنند آنها در قالب یک جمعیت فرهنگی در سطح منطقه باب الوادی در الجزایر فعالیت می‌کردند. این نهاد ادامه داد: این جمعیت فرهنگی توانست با تامین مالی یکی از نمایندگی‌های دیپلماتیک یکی از کشورهای خارجی بزرگ تجهیزات و وسایل تکنولوژیکی جدید را فراهم کرده و آنها را در تولید فیلم‌ها و مستندات تحریک‌آمیز و نیز انتشار اعلامیه‌ها و بنرهایی که دعوت به اقدامات تحریک‌آمیز در جریان تظاهرات مردمی می‌کردند، به کار بگیرد. مدیریت کل امنیت ملی تاکید کرد: با استناد به مجوزات قضایی اعطا شده از سوی دادستانی تحقیقات در یکی از نهادهای مالی، ما را به سرمنشأ مالی خارجی این جمعیت فرهنگی رساند. دست‌اندرکاران این جمعیت به این حمایت خارجی اعتراف کرده‌اند که تحت پوشش فعالیت فرهنگی ادعایی ارائه می‌شد. این اداره تصریح کرد: این عملیات منجر به کشف و ضبط تجهیزات رسانه‌ای، دوربین‌های پیشرفته، اسکنرها و دستگاه‌های چاپ شد و بعد از تکمیل تدابیر قانونی مظنونان در مقابل دستگاه قضا مجازات خواهند شد. انتهای پیام,فرامنطقه ای,۳۱ فروردین ۱۴۰۰ / ۱۸:۵۷,الجزاير,کشف باندی در الجزایر که با حمایت مالی خارجی قصد اقدامات تحریک‌آمیز را داشت
359,ببه گزارش ایسنا، فراز کمالوند مربی تیم فوتبال استقلال در نشست خبری قبل بازی تیمش برابر الدحیل قطر در رقابت‌های لیگ قهرمانان آسیا اظهار کرد: جا دارد قبل از آغاز صحبت‌هایم بابت این تاخیر چند دقیقه‌ای جهت حضور در اینجا، عذرخواهی کنم. وی افزود: بازی فردای ما برابر الدحیل، بازی بسیار سختی است. تیم الدحیل تیمی است که سازماندهی خوبی دارد و ما آن‌ها را به خوبی آنالیز کرده‌ایم. بازی‌های آن‌ها در قطر و اینجا را مورد بررسی قرار داده‌ایم. خودمان را برای این بازی مهم آماده کرده‌ایم. اینطور به نظر می‌رسد که برنده بازی فردا می‌تواند تا حدود زیادی خیال خود را از صعود راحت کند. ما به دنبال این هستیم که ثبات پیدا کنیم و با تمام وجودمان، با قلبمان برای هواداران میلیونی خود تلاش می‌کنیم تا باز هم به موفقیت برسیم. ما بازی به بازی پیش می‌رویم و الان هم تمام تمرکزمان روی بازی فرداست و امیدوارم پیروز بازی فردا هم ما باشیم. ما در دو بازی قبلی تغییر تاکتیک و سیستم داشتیم و یقینا فردا هم با تاکتیکی ویژه بازی می‌کنیم. وی در پاسخ به سوالی درباره تنوع تاکتیک‌های استقلال در گلزنی و تعدد نفرات گلزن استقلال، گفت: ما در استقلال بازیکنان خوب و با کیفیتی داریم و همانطور که اشاره کردید وقتی ۴ بازیکن در ۲ بازی یک تورنمنت، هریک ۲ گل زده‌اند، نشان دهنده تنوع تاکتیکی آن تیم است. این موضوع دست ما را باز گذاشته تا به شکلی طراحی کنیم که یک یا دو بازیکن خاص مورد هدف نباشند و با توجه به تنوع تاکتیکی تیم ما، هر بازیکنی می‌تواند در موقعیت گلزنی قرار بگیرد و گل بزند. کمالوند در پایان و در پاسخ به سوالی درباره غیبت فرهاد مجیدی در این نشست خبری، اظهار کرد: در هر صورت آنچه ما در اینجا مطرح می‌کنیم، تفکرات آقای مجیدی است و ایشان به عنوان سرمربی تیم مسائل را بیان می‌کند و آنچه هم که ما مطرح کردیم، مسائلی است که در ذهن سرمربی ماست. فرهاد مجیدی به واسطه حضور چندین ساله در لیگ قهرمانان آسیا به عنوان بازیکن و مربی، کاملا به این فضای مسابقات اشراف دارد و این به ما خیلی کمک می‌کند. انتهای پیام,فوتبال، فوتسال,۳۱ فروردین ۱۴۰۰ / ۱۸:۵۸,"تيم فوتبال استقلال تهران,فراز کمالوند,ليگ قهرمانان آسيا ",کمالوند: مقابل الدحیل با تاکتیک ویژه‌ای بازی می‌کنیم
360,سید علی آقازاده ۳۱ فروردین ماه در جلسه شورای گفت‌وگوی دولت و بخش خصوصی در خصوص آمار کرونا در ۲۴ ساعته اخیر در استان مرکزی اظهار کرد: طی ۲۴ ساعت گذشته ۸۳۵ نفر در استان به کرونا مبتلا شده اند که این آمار بالاترین میزان ابتلا در طول یک سال اخیر در استان است. وی با اشاره به اینکه امروز در موارد ابتلا در کشور هم رکورد زده شده به طوری که ۲۶ هزار نفر در کشور به کرونا مبتلا شدند، گفت: اگر بی توجهی شود و جانب احتیاط رعایت نشود، ایجاد محدودیت در واحدهای تولیدی نیز دور از انتظار نیست به این معنی که اگر این انتشار وسیع ادامه یابد، ممکن است که صنایع تحت تاثیر قرار گیرند. استاندار مرکزی با اشاره به فوت ۱۸ نفر به دلیل ابتلا به ویروس کرونا طی ۲۴ ساعت اخیر در استان، افزود: در دهه اول فروردین ماه شاید موارد فوتی به سه نفر در روز می رسید، اما با افزایش غیرطبیعی و وحشتناکی ویروس مواجه هستیم. هفته گذشته ۹۰ بستری در استان داشتیم، اما این رقم  در ۲۴ ساعت گذشته به ۱۲۵ نفر بستری رسید. وی با تاکید بر اینکه در حال حاضر هیچ تخت اضافی برای بستری بیماران کرونایی در استان نداریم و منتظریم تخت‌های اشغال شده توسط بیماران کرونایی آزاد شود، ادامه این شرایط را بسیار سخت دانست و افزود: شرایط بسیار حاد و دشوار است و باید تلاش شود در یک هماهنگی درون استانی و ملی بتوایم شرایط را بهبود ببخشیم. آقازاده در ادامه به آمار قطعی صادرات غیرنفتی استان در سال ۹۹ اشاره کرد و گفت: در سال گذشته ۹۱۵ میلیون دلار صادرات غیرنفتی از استان مرکزی انجام شده است که با توجه به شرایط سال گذشته انتظار نمی رفت به چنین عددی دست یابیم، اما با تلاش بخش خصوصی میزان صادرات استان به عددی قابل قبول رسید، از طرفی واردات استان ۴۷۵ میلیون دلار بوده است و تراز مثبت در استان گویای عملکرد قابل دفاع بخش خصوصی است. وی بیان کرد: در پایان سال گذشته، استان با ۶.۸ درصد، پایین‌ترین نرخ بیکاری کشور و همچنین پایین ترین نرخ تورم کشور را کسب کرد که بخشی حاصل تلاش بخش خصوصی و صنعتگران و کارگران است، همچنین در بازه زمانی مذکور تعداد کارگران دارای حقوق معوق به کمتر از ۵۰۰ نفر رسید در حالی که دو سال قبل این رقم ۵ هزار نفر بوده است و خوشخبتانه کاهش ۱۰ برابری این شاخص حاصل شده است. استاندار مرکزی تصریح کرد: شاید در جلسه آتی شورای گفت‌وگوی استان، اتفاقات مثبتی از نظر سیاسی و اقتصادی در کشور رقم خورده باشد و شاید امریکا ناچار به بازگشت به برجام شود، تحریم ها کاهش یابد یا پول های بلوکه شده کشور در کشور کره نیز آزاد شود، بر همین اساس باید کار کارشناسی صورت گیرد که اگر این موارد محقق شود چه فرضیات و پیشنهاداتی در استان خواهیم داشت، باید یک برنامه پساتحریم را برای زمانی که به نظر می رسد دور نیست از سوی بخش خصوصی، صنایع و سازمان صمت مدنظر داشته باشیم تا عقب نیفتیم. وی اضافه کرد: برگشت امریکا به برجام شمشیر دولبه است که می تواند تهدیدی برای تولید داخل باشد و از طرفی به لحاظ بهره‌برداری از شرایط بعد از تحریم می تواند فرصت باشد و باید برای این شرایط پیشنهادات و فرضیاتی داشته باشیم تا در مقابل عمل انجام شده قرار نگیریم، البته سند برنامه سال ۱۴۰۰ استان توسط معاونت اقتصادی استانداری نیز تدوین شده است که به زودی نهایی می شود تا در جلسه آتی شورا مطرح و در قالب سند جامع ۱۴۰۰ استان در دستور کار قرار گیرد. آقازاده گفت: دولت با وجود همه سختی ها و بی تقوایی هایی که در حقش شد عملکرد قابل قبول و قابل دفاعی داشته است و امیدواریم این روند تلاش و نتایج خوب استان در سال ۱۴۰۰ با برنامه ریزی بهتر ادامه یابد. وی در ارتباط با انتخاب اعضای اصلی شورای گفت و گو با بیان اینکه انتخاب هشت تشکل طبق قانون انجام شده است، گفت: به نظر می رسد که جای خانه معدن در بین هشت عضو پیشنهادی شامل کانون کارفرمایان استان، شرکت مدیران صنایع، شرکت تعاونی تامین نیاز گاوداران گوشتی، اتحادیه صنف پوشاک ساوه، خانه کشاورز استان، انجمن سازندگان تجهیزات نفت، گاز و پتروشیمی استان، انجمن صنایع ریلی استان و اتحادیه تولیدکنندگان و صادر کنندگان استان مرکزی خالی است، اما تصمیم سه رییس اتاق بازرگانی، تعاون و اصناف را می توان پذیرفت. آقازاده افزود: در کنار این تشکل های هشت گانه می توان از دیگر تشکل ها برای حضور در جلسات شورا دعوت کرد که البته این کار و رویه را در ۴ سال اخیر نیز داشته ایم و باید در سال جاری نیز دنبال شود، این تشکل ها، شش ماه دیگر برای حضور در شورا مهلت قانونی دارند و پس از آن برای انتخاب دیگر تشکل ها، برای سال دیگر تصمیم گیری خواهد داشت. وی اضافه کرد: هیچ محدودیتی برای حضور تشکل ها وجود ندارد، تمامی شهرستان ها و ظرفیت آنها برای استان قابل اهمیت است و قبل از اتمام ۶ ماه، برای انتخاب تشکل های دیگر بررسی کارشناسی صورت می گیرد تا به تصمیم مناسبی برسیم. استاندار مرکزی در خصوص موضوع تعیین تکلیف اراضی مشاع سرمایه گذاران به منظور تغییر کاربری و صدور سند شش دانگ مالکیت گفت: اینکه مصوبه شورای گفت و گوی دولت و بخش خصوصی استان مرکزی به تصویب شورای ملی رسیده است اقدام خوبی است، اما باید دید که روند اجرای این مصوبه به چه صورت است و لازم است تیمی متشکل از تعدادی از اعضای شورا بر روند اجرای مصوبه در استان نظارت داشته باشند تا شرایط عادی شود. شورای گفت و گو بر اجرای این مصوبه اصرار دارد و باید رییس سازمان جهاد کشاورزی و راه و شهرسازی استان نیز همکاری لازم را داشته باشند. انتهای پیام,مرکزی,۳۱ فروردین ۱۴۰۰ / ۱۸:۵۴,"استانی-اجتماعی,کروناویروس,همه_باهم_علیه_کرونا,استان مرکزی",استان مرکزی در شاخص ابتلا به کرونا رکورد زد/تخت اضافی برای بستری بیماران کرونایی نداریم
361,به گزارش ایسنا، فرشید اسماعیلی بازیکن تیم فوتبال استقلال در نشست خبری قبل بازی تیمش برابر الدحیل قطر در رقابت‌های لیگ قهرمانان آسیا اظهار کرد: برای مردم کشورم آرزوی سلامتی دارم. همچنین برای تمام مردم دنیا این آرزو را دارم و ان‌شاءالله هرچه سریع‌تر از شر این ویروس خلاص شویم. ما در دو بازی قبل نتایج خوبی گرفتیم که نشان دهنده اتحاد و همدلی کل مجموعه استقلال بوده است. او ادامه داد: الدحیل را آنالیز کرده‌ایم. آن‌ها بسیار قوی هستند. ان‌شاءالله با آنالیزی که کرده‌ایم و اتحاد بچه‌ها  فردا پیروز می‌شویم. از هوادارانمان هم می‌خواهم برای ما دعا کنند و انرژی مثبت برای ما بفرستند. اسماعیلی در پاسخ به سوالی درباره تاثیر هم تیمی‌هایش روی دو گلی که در دو بازی قبلی به ثمر رسانده، گفت: صد درصد اگر من گلی زده‌ام، تلاش همه بازیکنان و آنالیز کادر فنی بوده است. به همین دلیل از ضعف حریفان استفاده کردم و گل زدم. البته این گل‌ها نتیجه تلاش همه بازیکنان بوده است. انتهای پیام,فوتبال، فوتسال,۳۱ فروردین ۱۴۰۰ / ۱۹:۰۱,"فرشید اسماعیلی,تيم فوتبال استقلال تهران,ليگ قهرمانان آسيا ",اسماعیلی: الدحیل را آنالیز کردیم/ هواداران برایمان دعا کنند
362,ناصر بیکی ۳۱ فروردین ماه ۱۴۰۰ در جلسه شورای گفت‌وگوی دولت و بخش خصوصی استان مرکزی با اشاره به وضعیت تولید در استان اظهار کرد: سال گذشته سال جهش تولید نام داشت و با وجود اقدامات و تلاش‌های انجام شده در حوزه تولید، اما از نظر بخش خصوصی تلاش‌ها کافی نبود و همچنان شاهد وجود موانع در مسیر تولید بودیم. وی بیان کرد: سال ۱۴۰۰ از سوی مقام معظم رهبری، سال پشتیبانی و مانع‌زدایی نام گرفته است و باید عزم و اراده به منظور تحقق این شعار را جمع کرد. قوای سه گانه کشور باید جهت مانع‌زدایی و پشتیبانی از تولید تلاش داشته باشند، چراکه عارضه موانع تولید، بدون عزم قوای سه گانه از بین نمی‌رود و باید این عارضه را جدی گرفت. بیکی با اشاره به مشکلاتی چون قاچاق کالا، ضعف نظام بانکی، لزوم اصلاح ساختار بانکی، اصلاح ساختار مالیاتی، بروکراسی اداری مازاد، خلاء در قوانین حمایتی و اصلاح شبکه توزیع و ... موانع موجود در مسیر تولید هستند که باید زدوده شوند، افزود: رفع موانع، حمایت و همدلی و همراهی و مودت همگانی را نیاز دارد، پشتیبانی و مانع‌زدایی، نیازمند ایجاد زیرساخت‌های حمایتی و بازنگری در مقررات است و باید از همین اولین جلسه شورا در سال ۱۴۰۰ هم‌اراده شویم تا با عزم جدی و نگاهی کارشناسانه و عمل گرا برای توسعه تولید در کشور همراه شویم، در غیر این صورت جهشی در تولید نخواهیم داشت. وی در خصوص انتخاب هشت عضو اصلی حاضر در جلسات شورای گفت و گو دولت و بخش خصوصی استان اظهار کرد: این هشت تشکل شامل کانون کارفرمایان استان، شرکت مدیران صنایع، شرکت تعاونی تامین نیاز گاوداران گوشتی، اتحادیه صنف پوشاک ساوه، خانه کشاورز استان، انجمن سازندگان تجهیزات نفت، گاز و پتروشیمی استان، انجمن صنایع ریلی استان و اتحادیه تولیدکنندگان و صادر کنندگان استان مرکزی، شش ماه پیش انتخاب شده‌اند و هنوز شش ماه برای عضویت در شورا فرصت دارند و حتی برخی فرصت عضویت یک ساله دوم را نیز دارند. رییس اتاق بازرگانی، کشاورزی و صنایع و معادن اراک در ادامه اظهار کرد: در جلسه ۴۹ شورای گفت‌وگوی دولت و بخش خصوصی استان، موضوع تعیین تکلیف اراضی مشاع سرمایه‌گذاران به منظور تغییر کاربری و صدور سند شش دانگ مالکیت مطرح شد که از سوی سازمان مدیریت و برنامه ریزی و شورای توسعه استان نیز مصوبه لازم را اخذ کرد و خوشبختانه برای اجرای مصوبه در استان مشکلی نخواهیم داشت. بیکی با اشاره به طرح این موضوع در شورای گفت‌وگوی ملی دولت و بخش خصوصی و تصویب آن، افزود: در جلسه ملی مقرر شد که معاونت شهرسازی و معماری وزارت راه و شهرسازی بند ۴ بخشنامه مورخ ۳۰ بهمن ۹۸ را مورد بازنگری و اصلاح قرار دهد. وی با بیان اینکه در تلاشیم که یک مشکل ۵۰ ساله حل شود و نگرانیم که مصوبه به خوبی اجرا شود، گفت: مدیرکل راه و شهرسازی استان باید اطلاع دهد که بند ۴ بخشنامه مذکور اصلاح و بازنگری شده است یا خیر، چراکه برای ما دارای اهمیت است. بیکی از تصویب کلیات برنامه راهبردی ۱۴۰۰ و ۱۴۰۱ توسط هیات ۱۵ نفره اتاق بازرگانی اراک خبر داد و گفت: آیین نامه این برنامه نیز به زودی نگارش می شود. رییس اتاق بازرگانی افزود: به منظور بررسی کارشناسی دوران پساتحریم پیشنهاد تشکیل یک کمیته و فعالیت بیشتر شورای پژوهش اتاق ارائه می شود تا ظرف ۲۰ روز آینده با نگاهی کاملا علمی و کارشناسانه برنامه ای برای پساتحریم تهیه شود. در این جلسه مصوب شد که تیمی متشکل از سازمان جهاد کشاورزی، راه و شهرسازی، خانه کشاورز استان، نماینده دفتر اقتصادی استاندار مرکزی و دبیرخانه شورا جهت نظارت بر اجرای مصوبه مذکور تشکیل شود. انتهای پیام,مرکزی,۳۱ فروردین ۱۴۰۰ / ۱۹:۰۳,"استانی-اقتصادی,شورای گفت‌وگوی دولت و بخش خصوصی,استان مرکزی",مانع زدایی در امر تولید، عزم سه قوه را می طلبد
363,محمد حیدری در گفت‌وگو با ایسنا اظهار کرد: ظهر امروز طی تماس تلفنی با مرکز ارتباطات اورژانس ۱۱۵ اعلام شد که خانم ۵۵ ساله به علت سقوط از ارتفاع دچار تروما شده است. وی افزود: با توجه به وضعیت ناپایدار مصدوم نیاز بر این شد که وی به سرعت از درمانگاه چمن‌گلی بخش بازفت به یک بیمارستان مجهز منتقل شود که طی هماهنگی‌های صورت‌گرفته بالگرد امدادی اورژانس هوایی استان به همراه کارشناس اورژانس به درمانگاه چمن‌گلی اعزام و پس از رسیدن به فرودگاه شهرکرد از آنجا با آمبولانس به بیمارستان کاشانی شهرکرد منتقل شد. انتهای پیام,چهارمحال و بختیاری,۳۱ فروردین ۱۴۰۰ / ۱۹:۰۷,"استانی-اجتماعی,منطقه چهارمحال و بختیاری,امدادرساني,اورژانس هوايي,حادثه سقوط از ارتفاع",اورژانس هوایی چهارمحال و بختیاری به کمک بانوی ۵۵ ساله شتافت
364,به گزارش ایسنا، در یادداشتی در عصر ایران آمده است: «در چند روز گذشته خبر دستمزد مجری یک برنامه اینترنتی بسیار پر سر و صدا شد. خبرگزاری صبا نوشته است، پوریا ذوالفقاری (منتقد سینما) در اینستاگرام خود مدعی شد که محمدرضا گلزار برای اجرای برنامه «هفت خان» که از پلتفرم نماوا پخش می‌شود دستمزد ۱۸ میلیارد تومانی دریافت کرده است. به گفته این منتقد باسابقه سینما ، دستمزد اجرای این مسابقه در همان ابتدا به طور کامل به گلزار پرداخت شده است. ذوالفقاری نوشته است: «شنیده‌ام هجده میلیارد تومان! هفت خان را چند نفر دیده‌اند؟ شنیده‌ها می‌گوید کم‌بازدیدترین تولید پلتفرم هاست... نه برای مردم تماشا دارد و نه برای تولیدکننده بازدید. اما برای مجری‌اش در این زمستان اقتصادی و در کوران توصیهٔ مردم به مقاومت و صبر، هجده میلیارد تومان دستمزد داشته که همان اول هم پرداخت شده که مبادا این چکیده‌ترین ماست تاریخ هنر سرگرمی ما برنجد و لطف نکند به مردم و ننشیند جلوی دوربین و مفتون‌مان نکند با هنرنمایی‌اش! [...] از لحظه‌ای که شنیده‌ام به منوچهر نوذری می‌اندیشم که بر خلاف مجری این برنامه هم توان اجرا و بیان گرمی داشت و هم دانشی بیش از نیاز یک مجری با سواد حتی و هم حاضرجواب و به‌اصطلاح سرضرب‌گو بود اما آن قدر نیندوخت از این حرفه که آخر عمری وقتی تصمیم به خطرکردن و سرمایه‌گذاری در ساختمان‌سازی می‌گیرد، در همان گام اول کم نیاورد و کارش به زندان نکشد و از فرط غصه سکته نکند پشت میله‌ها.» واقعا پرسش این است که یک برنامه مسابقه‌محور ارائه‌شده در یک پلتفرم، چه درآمدی می‌تواند داشته باشد که فقط دستمزد مجری آن ۱۸ میلیارد تومان است؟ آیا مسابقه «هفت خان» مانند همان «برنده باش» تلویزیون است که به دلیل شک و شبه در  شیوه‌هایی درآمدزایی آن پخشش متوقف شد؟ پلتفرم‌های ارائه ویدیو یا وی.او.دی‌ها عمده درآمدشان از ۳ منبع اصلی است: ترافیک اینترنت، تبلیغات و تعداد کاربران.  باید دید شکل درآمدزایی این مسابقه از این ۳ منبع چگونه است؟ مسابقه «هفت خان» در ۱۰۰ قسمت برای پخش اختصاصی از یک پلتفرم طراحی شده و انتشار آن از یکشنبه ۸ فروردین آغاز شده است. در این مسابقه شرکت‌کنندگان در حوزه اطلاعات عمومی با یکدیگر رقابت می‌کنند. طنز ماجرا در آن است که جایزه برنده نهایی مسابقه ۱۰۰ میلیون تومان است یعنی تقریبا ۰.۵ درصد دستمزد مجری! واقعا در تولیداتی از این دست چه می‌گذرد که با هیچ متر و معیاری نمی‌توان آنها را درک و هضم کرد؟ نکته‌ای که به ذهن می‌رسد این است که یا ما در این کشور زندگی نمی‌کنیم یا این اخبار متعلق به این کشور نیست یا این که آنها زندگی می کنند و ما ... نمی‌دانم واقعا؟! شاید هم مناسبات اقتصادی و واحد پول و ... دوگانه است برای مردم یک چیز دیگر است و برای این افراد غیر از آن است. ای کاش پلتفرم‌ها آمار بیننده‌ها و درآمد حاصل از تولید چنین برنامه‌هایی را اطلاع‌رسانی می‌کردند تا با شفافیت این شبهات از بین می‌رفت. بخشی از مردم در غم نان و معاش کرونا می‌گیرند، دربه‌در دنبال این هستند که یک قلم از مواد اصلی مصرفی زندگی‌شان را ارزان‌تر بخرند ولی از یک طرف دیگر خبرهایی اینچنینی می‌رسد! این ارقام دیگر دستمزد نجومی هم نیست دستمزد اتمی است. یا انفجار اتمی است. از سلطان دستمزد هم چند مرحله بالاتر است. به قول جوانان امروزی: «اصلا این در یه لیگ دیگه‌س». اصلا شاید در سوپر لیگ اروپا هستند!؟ پرسش این است، چند درصد از مردم چنین مسابقه‌ای را می‌بینند یا با دیدن آن جان خسته‌شان آرامش می‌گیرد؟ چند درصد از مردم از چنین برنامه‌ای اصلا خبر دارند؟» انتهای پیام,رسانه دیگر,۳۱ فروردین ۱۴۰۰ / ۱۹:۰۸,محمدرضا گلزار,این دستمزد اتمی است نه نجومی!
365,به گزارش ایسنا، حکیم در نامه تسلیت به رهبر معظم انقلاب اسلامی تاکید کرد: ‎آن مرحوم نمونه بارز مؤمن مجاهد مدافع اسلام و جمهوری اسلامی بود. فقدان چنین شخصیتی موجب اندوه فراوان است، هرچند اطمینان داریم که از دامان ملت مسلمان ایران چهره های شاخصی چون او زاده و بالیده خواهد شد که برای دفاع از اسلام ناب محمدی برخواهند خاست. حکیم همچنین افزود: ‎این مصیبت را به محضر جنابعالی تسلیت عرض می کنیم و از خداوند متعال برای جنابعالی صبر و اجر و طول عمر و تأیید الهی و برای آن فقید سعید رحمت واسعه طلب می کنیم. انتهای پیام,سیاست خارجی,۳۱ فروردین ۱۴۰۰ / ۱۹:۱۱,"شهادت سردار حجازی,نیروی قدس سپاه,سید عمار حکیم",عمار حکیم شهادت سردار حجازی را به رهبری و سردار قاآنی تسلیت گفت
366,به گزارش ایسنا، رقابت دسته یک ضرب دسته ۷۳ کیلوگرم مردان برگزار شد. ایران یک نماینده در این وزن دارد که در پایان یک ضرب سوم شد و به مدال برنز رسید. مصطفی جوادی رکورد ۱۵۱ کیلوگرم را در حرکت یک ضرب به ثبت رساند. وزنه بردار چین نیز با مهار وزنه ۱۶۹ کیلوگرم، یک کیاوگرم رکورد یک ضرب جهان را که در اختیار خودش بود، جابه جا کرد. * عملکرد جوادی در یک ضرب به شرح زیر است: مصطفی جوادی در حرکت اول وزنه ۱۴۶ کیلوگرم را مهار کرد. در حرکت دوم، وزنه ۱۵۱ کیلوگرم را از پشت سر انداخت. نماینده ایران در حرکت سوم، دوباره پشت وزنه ۱۵۱ کیلوگرم ایستاد که موفق شد این وزنه را مهار کند. جوادی با ۱۵۱ کیلوگرم مدال برنز گرفت  و مدال طلا  و نقره به وزنه برداران چین رسید. نتیجه حرکت یک ضرب: ۱-ژی ئونگ شی از چین  با رکورد ۱۶۹ کیلوگرم (مدال طلا و شکستن رکورد جهان) ۲-چنگ فی یوان از چین با رکورد ۱۵۵ کیلوگرم (مدال نقره) ۳-مصطفی جوادی از ایران با ۱۵۱ کیلوگرم (مدال برنز) انتهای پیام,سایر ورزش‌ها,۳۱ فروردین ۱۴۰۰ / ۱۹:۱۶,"وزنه‌برداري,تیم ملی وزنه‌برداری ایران",جوادی در یک ضرب ۷۳ کیلوگرم برنز گرفت/ وزنه‌بردار چینی رکورد جهان را شکست
367,به گزارش ایسنا، معصومه ابتکار در حساب توییتری خود نوشت: از قوه قضائیه انتظار می‌رود با سرعت و قاطعیت به جنایت کسی که نام پدر را یدک می‌کشد رسیدگی کند تا به اشد مجازات برسد. وی افزود: برای چندمین بار هم از مجلس محترم می‌خواهم لایحه حفظ کرامت و حمایت از زنان در برابر خشونت را  که ۱۰۶ روز است به مجلس ارسال شده تصویب کند. گرچه هنوز اعلام وصول هم نکردند. به گزارش ایسنا، انتشار خبر مرگ دختر ۱۷ ماهه بر اثر آزار توسط پدرش، واکنش بسیاری از فعالین حوزه زنان و کودکان را در پی داشت. انتهای پیام,خانواده,۳۱ فروردین ۱۴۰۰ / ۱۹:۱۵,"معاون امور زنان و خانواده رئیس جمهوری,معصومه ابتکار,لایحه حفظ کرامت و حمایت از زنان در برابر خشونت",واکنش ابتکار به مرگ دختر ۱۷ ماهه بر اثر آزار پدرش
368,به گزارش ایسنا، به نقل از آر تی،‌ حزب عدالت و توسعه ترکیه، حزب حاکم این کشور، امروز (سه‌شنبه) پیشنهادی را به ریاست پارلمان داد که مربوط به تشکیل گروه دوستی بین ترکیه و مصر بود. عمر چلیک، سخنگوی حزب عدالت و توسعه ماه گذشته میلادی گفته بود، ریشه‌های روابط قوی با مصر و ملتش به تاریخ قدیم بازمی‌گردد. وی گفت: بدون مشارکت تاریخی ترکیه با مصر نمی‌توان تاریخ منطقه، آفریقا، مدیترانه و خاورمیانه را نوشت. ابراهیم کالین، سخنگوی ریاست‌جمهوری ترکیه تاکیده کرده بود، می‌توان صفحه جدیدی در روابط با مصر و دیگر کشورهای شورای همکاری خلیج فارس برای کمک به صلح و ثبات کشورهای منطقه باز کرد. ترکیه ماه میلادی گذشته اعلام کرد، ارتباط دیپلماتیک خود را با مصر از سر گرفته است و تمایل دارد همکاری‌ها پس از سال‌ها تنش بهبود پیدا کند. پس از برکناری محمد مرسی، رئیس جمهوری پیشین مصر توسط ارتش این کشور در سال ۲۰۱۳ که از نزدیکان رجب طیب اردوغان، رئیس جمهوری ترکیه بود، روابط دو کشور تیره شد. وزیر خارجه مصر و ترکیه اخیرا با یکدیگر تماس تلفنی برقرار کرده‌اند و قرار است یک هیت ترکیه‌ای ماه مه به مصر سفر کند. انتهای پیام,آسیا،خاورمیانه,۳۱ فروردین ۱۴۰۰ / ۱۹:۱۸,"تركيه,مصر","پیشنهاد حزب حاکم ترکیه درباره تشکیل ""گروه دوستی"" با مصر"
369,یوسف امینی، قائم مقام اداره کل فرهنگ و ارشاد اسلامی خراسان رضوی در اختتامیه دهمین جشنواره ملی عکس رضوی که امروز، ۳۱ فروردین ماه، به صورت مجازی از صفحه انجمن سینمای جوانان خراسان رضوی در شبکه اجتماعی اینستاگرام پخش شد، با خوانش پیام جعفر مروارید، مدیرکل فرهنگ و ارشاد اسلامی خراسان رضوی، اظهار کرد: دهمین جشنواره ملی عکس رضوی، رویداد مشترک معاونت هنری وزارت فرهنگ و ارشاد اسلامی، بنیاد بین‌المللی امام رضا(ع) و اداره کل فرهنگ و ارشاد اسلامی خراسان رضوی در شرایطی متفاوت با ادوار گذشته برگزار شد که به دلیل شیوع بیماری کرونا، زمینه برگزاری تورهای گردشگری عکاسی، اردوها و کارگاه‌های آموزشی و ایجاد فضاهای آموزشی، نقد و بررسی و تحلیل عکس در همایش‌های مختلف فراهم نبود. وی افزود: همچنین سوژه‌های عکاسی و پویش‌های مردمی خیل مشتاقان زیارت، کاروان‌های پیاده، هیأت‌ها و دسته‌جات زائر و مجاور در منظر عکاسان نبودند. با این حال، شرکت‌کنندگان در این جشنواره، از کم‌ترین فرصت‌ها، با ثبت بهترین لحظه‌ها دستاوردهای این هنر رنگ‌ و نور را در زمینه‌های مختلف ترویج فرهنگ رضوی، ایثار و شهادت، اقامه نماز، پیشگیری از اعتیاد و مدافعان سلامت به دبیرخانه جشنواره از طریق پرتال «شمس توس» ارسال کردند. قائم مقام اداره کل فرهنگ و ارشاد اسلامی خراسان رضوی بیان کرد: این جشنواره اگرچه به دلیل ارسال عکس، ناشی از شرایط همه‌گیری ویروس کرونا و مجازی بودن، در مقایسه با جشنواره نهم با کاهش آثار عکاسی روبه‌رو بود، اما به لحاظ بار معنایی و محتوایی و تنوع در موضوعات ارزشی قابل تقدیر است. امینی تصریح کرد: پرداختن هنرمندان و عکاسان شرکت‌کننده به آثاری با جذابیت‌های خاص بصری که بتواند فضای مجازی کشور را تحت تأثیر مفاهیم ارزشی قرار دهد از ویژگی‌های مثبت این جشنواره بود که به عنوان یک اولویت در برنامه‌های سال ۱۴۰۰ توسط این اداره کل و معاونت هنری و سینمایی آن دنبال خواهد شد. این‌جانب از کلیه هنرمندان، داوران و عوامل اجرائی این جشنواره تشکر می‌کنم و برای همه مردم آرزوی خیر و سلامت دارم. همچنین جواد روشندل، معاونت امور هنری و سینمایی اداره کل فرهنگ و ارشاد اسلامی خراسان رضوی با خوانش بیانیه هیئت داوران دهمین جشنواره ملی عکس رضوی، بیان کرد: به دلیل شرایط کرونایی و محدودیت‌های موجود در تمام سال، آثار ارسالی به جشنواره هم به لحاظ کمیت و هم به لحاظ کیفیت، مطلوب، اما مورد انتظار نبود. آثار به لحاظ مفهومی و محتوایی ارتباط بصری بیش‌تری با مخاطب خود برقرار می‌کند. به هر حال با درک درست از شرایط کشور و برگزاری جشنواره‌ها به صورت مجازی و داوری غیرحضوری، هیأت داوران طی بررسی آثار دریافتی و پس از بحث و گفت‌وگوهای طولانی در فضای مجازی آراء خود را  اعلام می‌کند. وی با بیان این‌که «تعداد آثار ارسالی به جشنواره ۸۳۷ اثر، تعداد آثار راه یافته به بخش نمایشگاه ۲۷ اثر و تعداد آثار برگزیده در بخش‌های مختلف ۱۰ اثر بوده»، اعلام کرد: در بخش حرفه‌ای، بدون اولویت محمدرضا بهمرام از استان آذربایجان شرقی و شهرستان اهر، احمد ناجی از استان چهارمحال و بختیاری و شهرستان شهرکرد، مجید حجتی از استان اصفهان و شهرستان اصفهان به عنوان برگزیده معرفی شدند. در بخش پویش مردمی نیز، امیر سرداری از استان بوشهر و بندر گناوه، محمدحسن صلواتی از استان خراسان رضوی و شهر مشهد، امیرحسین کمالی از استان اصفهان و شهر اصفهان برگزیده شدند. معاونت امور هنری و سینمایی اداره کل فرهنگ و ارشاد اسلامی خراسان رضوی اضافه کرد: همچنین جشنواره ملی عکس رضوی، بر اساس تصمیم شورای سیاست‌گذاری، در چهار بخش ارزشی منطبق با موضوعات روز نیز برگزیدگانی را مشخص کرده‌اند که از بین آن‌ها مهدی ایمانی با موضوع کرونا از استان آذربایجان شرقی و شهرستان اهر، فاطمه بابایی در بخش ایثار و شهادت و با موضوع شهید سلیمانی و شهید فخری‌زاده از استان گیلان و شهرستان رشت، سید محمدصادق حسینی در موضوع اعتیاد و پیشگیری آسیب‌های اجتماعی از استان فارس و شهر شیراز و سعید قاسمی در بخش ترویج فرهنگ نماز از استان آذربایجان شرقی و شهرستان اهر برگزیده شدند. انتهای پیام,خراسان رضوی,۳۱ فروردین ۱۴۰۰ / ۱۹:۲۰,"استانی-فرهنگی و هنری,جشنواره عکس رضوی",برگزیدگان جشنواره ملی عکس رضوی معرفی شدند
370,"ابوالفضل عمویی در گفت‌وگو با ایسنا در توضیح جلسه فوق العاده امروز کمیسیون امنیت ملی و سیاست خارجی گفت: این جلسه با حضور آقای صالحی و با رعایت دستورالعمل های بهداشتی و جهت بررسی خرابکاری در سایت هسته‌ای نطنز برگزار شد. در این جلسه آقای ابراهیم عزیزی رییس هیات اعزامی کمیسیون امنیت ملی به سایت نطنز پس از حادثه ۲۲ فروردین ماه، گزارش بازدید هیات از سایت نطنز و پیشنهادهای این هیات برای اصلاح شرایط را به اعضای کمیسیون ارائه کرد. وی افزود: آقای صالحی رئیس سازمان انرژی اتمی نیز به ارائه توضیحاتی درباره آسیب وارد شده به کابل های انتقال برق سایت نطنز در اثر خرابکاری توسط ""رضا کریمی"" پرداخت و گفت که کابل‌هایی که در این حادثه دچار اختلال شده بود، به سرعت تعویض شده و در حال حاضر برق اصلی مرکز غنی سازی نطنز وصل شده است. عمویی ادامه داد: رئیس سازمان انرژی اتمی توضیح داد که به دلیل تدابیر صورت گرفته، هیچ وقت غنی سازی در نطنز حتی در زمان قطع کابل اصلی برق متوقف نشده و هم اکنون هم چندین زنجیره سانتریفیوژ در محلی که برق آن دچار آسیب شده بود، مجددا فعال شده است. وی ادامه داد: بنا بر تاکید آقای صالحی هدف دشمن مبنی بر توقف غنی سازی در ایران محقق نشد و با اتکا به قانون مجلس ما به سرعت، غنی سازی ۶۰ درصد را برای تامین نیازهای داخلی آغاز کردیم و به دشمنان توانمندی بومی کشور را نشان دادیم. سخنگوی کمیسیون امنیت ملی و سیاست خارجی ‌مجلس خاطر نشان کرد: بر اساس گزارش ارایه شده در این جلسه، دشمنان کشورمان از جمله رژیم صهونیستی تلاش های مکرری برای خرابکاری صنعتی در برنامه هسته‌ای ایران داشته‌اند که موارد متعددی از آنها با تلاش نیروهای فنی و امنیتی سازمان کشف و خنثی شده است. عمویی افزود: در این جلسه، نمایندگان عضو کمیسیون با طرح نظرات خود بر تقویت تدابیر پیشگیرانه حفاظتی در مراکز حساس وابسته به سازمان انرژی اتمی تاکید کردند و خواستار تمرکز بر امنیت و حفاظت در سازمان انرژی اتمی شدند و از اقدام به موقع دانشمندان هسته ای کشور در غنی سازی ۶۰ درصد در سایت نطنز تقدیر کردند. وی در پایان گفت که در این جلسه مقرر شد که با توجه تحولات جاری در موضوعات سیاست خارجی، علیرغم محدودیت های بهداشتی در مجلس، کمیسیون امنیت ملی در هفته های آینده بنا به اقتضا جلسات فوق العاده برگزار کند. انتهای پیام",مجلس,۳۱ فروردین ۱۴۰۰ / ۱۹:۲۷,"کمیسیون امنیت ملی و سیاست خارجی مجلس,تاسیسات غنی‌سازی نطنز,تروریسم هسته ای,سازمان انرژی اتمی,علی اکبر صالحی,ابوالفضل عمویی",برق اصلی مرکز غنی سازی نطنز وصل شده است/ هیچگاه غنی‌سازی در نطنز متوقف نشد
371,"به گزارش ایسنا و به نقل از فیلی‌ویس ، بیمارانی که از ضربه مغزی تروماتیک حتی یک ضربه مغزی خفیف رنج می‌برند، در چهار ماه نخست پس از آسیب، با بیشترین میزان خطر سکته رو به رو هستند اما یک پژوهش جدید نشان می‌دهد که این خطر در این افراد، تا پنج سال بیشتر از بقیه مردم باقی می‌ماند. آسیب‌های مغزی تروماتیک که عملکرد طبیعی مغز را مختل می‌کنند، در بسیاری از موقعیت‌ها از جمله سقوط، تصادف خودرو و برخورد هنگام ورزش رخ می‌دهند. بیش از ۲۳ میلیون بزرگسال آمریکایی که ۴۰ سال به بالا هستند، سابقه وارد شدن آسیب به سر و ضربه مغزی را دارند. سقوط، شایع‌ترین دلیل این موضوع است. به گزارش ""مرکز کنترل و پیشگیری بیماری آمریکا"" (CDC)، مرگ و میر در اثر آسیب ناشی از سقوط، از سال ۲۰۰۸ تا ۲۰۱۷، ۱۷ درصد افزایش داشته است. میزان مرگ و میر مرتبط با سقوط، در افراد ۷۵ سال به بالا، از همه بیشتر بوده است. آسیب مغزی، خطر ابتلا به بیماری‌های عصبی مانند فراموشی، پارکینسون و صرع را افزایش می‌دهد. پژوهشگران ""دانشگاه پنسیلوانیا"" (Penn State) در جدیدترین بررسی خود نشان داده‌اند که تنها یک ضربه سر می‌تواند خطر ابتلا به زوال عقل را تا ۲۵ سال بعد افزایش دهد. بررسی‌ها نشان داده‌اند که آسیب مغزی تروماتیک، یک عامل خطر مستقل برای سکته به شمار می‌رود. پژوهش جدید ""دانشگاه بیرمنگام"" (University of Birmingham)، نخستین بررسی گسترده در مورد خطر سکته مغزی پس از آن است. پژوهشگران دریافتند که بیماران مبتلا به آسیب مغزی تروماتیک در مقایسه با بیمارانی که چنین آسیبی را تجربه نکرده‌اند، ۸۶ درصد بیشتر در معرض خطر سکته مغزی قرار دارند. به گفته پژوهشگران، خطر سکته مغزی بدون توجه به شدت آسیب افزایش می‌یابد. این بدان معناست که حتی یک ضربه مغزی خفیف هم می‌تواند خطر سکته مغزی را افزایش دهد. اگرچه میزان خطر در چهار ماه نخست پس از آسیب بیشتر است اما سطح آن به مدت پنج سال همچنان بالا می‌ماند. استفاده از داروهای ضد انعقاد مانند ""VKAs"" و ""استاتین‌ها"" (statins) می‌تواند خطر سکته پس از آن مغزی را کاهش دهد. ""گریس ترنر"" (Grace Turner)، پژوهشگر ارشد این پروژه گفت: پژوهش ما شواهدی را ارائه می‌کند که ارتباط میان کاهش خطر سکته پس از آسیب را با مصرف داروهای پیشگیری از سکته مانند VKAs و استاتین‌ها نشان می‌دهد. وی افزود: پژوهش‌های بیشتری باید صورت بگیرند تا کارآیی داروهای پیشگیری از سکته را پس از آسیب مغزی تروماتیک نشان دهند و پزشکان را راهنمایی کنند تا تصمیم‌های درمانی بهتری بگیرند. پژوهشگران خاطرنشان کردند: بیماران و ارائه‌دهندگان مراقبت‌های بهداشتی باید بدانند که برخی از داروهای ضد افسردگی نیز با افزایش خطر سکته مغزی پس از آسیب مغزی تروماتیک در ارتباط است. ترنر ادامه داد: همان گونه که پژوهش ما نشان می‌دهد، بیماران مبتلا به آسیب مغزی تروماتیک باید از امکان افزایش خطر سکته مغزی و افزایش خطر آن در چهار ماه نخست پس از آسیب آگاه شوند. این یک دوره مهم برای آموزش بیماران و مراقبان آنها به شمار می‌رود تا در مورد سکته و نشانه‌های آن یاد بگیرند. وی افزود: این دوره چهار ماهه باید توسط پزشکان برای به کار بردن داروهای پیشگیری از سکته مغزی و توصیه‌های مربوط به سبک زندگی مورد استفاده قرار بگیرد تا خطر بیش از اندازه سکته مغزی پس از ضربه مغزی تروماتیک را کاهش دهد. تغییر در سبک زندگی برای کاهش خطر سکته مغزی، کنترل فشار خون، قند خون، سطح طبیعی کلسترول و حفظ وزن مناسب به واسطه رژیم غذایی و ورزش کردن را شامل می‌شود. این پژوهش، در ""International Journal of Stroke"" به چاپ رسید. انتهای پیام",علم و فناوری جهان,۳۱ فروردین ۱۴۰۰ / ۱۹:۲۸,"سکته,مغز,ضربه مغزی,دارو,دانشگاه پنسیلوانیا,دانشگاه بیرمنگام",حتی یک ضربه مغزی خفیف هم خطر سکته را به همراه دارد
372,به گزارش ایسنا، در این بیانیه آمده است: کمیسیون مشترک برجام، در روز سه‌شنبه، کار خود را با تشکیل نشست‌های حضوری در وین ادامه داد. کمیسیون مشترک مسئول نظارت بر اجرای برجام است. این نشست کمیسیون مشترک به ریاست، معاون دبیرکل سرویس اقدام خارجی اتحادیه اروپایی، انریکه مورا، از جانب نماینده عالی اتحادیه اروپایی جوزپ بورل برگزار شد و نمایندگان چین، فرانسه، آلمان، روسیه، بریتانیا و ایران حضور داشتند.  مشارکت کنندگان، در جریان پیشرفت‌های حاصل در مباحث مطروحه در وین در خصوص تدابیر مشخص لازم برای رفع تحریم‌ها و امور هسته‌ای برای بازگشت آمریکا به برجام و اجرای موثر و کامل آن، قرار گرفتند. کمیسیون مشترک تصمیم گرفت که کارگروه سومی برای آغاز بررسی ترتیب تدابیر مرتبط ایجاد شود. مشارکت‌کنندگان بر عزم خود برای پیگیری تلاش‌های مشترک دیپلماتیک، از جمله در کمیسیون مشترک و از طریق ادامه ارتباطات مجزای هماهنگ‌کننده با همه اعضای برجام و آمریکا، تاکید کردند. کمیسیون مشترک طی هفته آتی برای ادامه کار مجدداً تشکیل خواهد شد. انتهای پیام,سیاست خارجی,۳۱ فروردین ۱۴۰۰ / ۱۹:۳۴,"کمیسیون مشترک برجام,جوزپ بورل,برجام",توضیحات هماهنگ‌کننده کمیسیون مشترک برجام درباره نشست امروز وین
373,به گزارش ایسنا، حجت‌الاسلام والمسلمین حسن روحانی بعد از ظهر سه‌شنبه در دیدار جمعی از فعالان سیاسی با تاکید بر اینکه با مقاومت و ایستادگی ملت، امروز جنگ اقتصادی دشمن و فشار حداکثری شکست خورده است و خود آمریکایی ها و همه دنیا به این شکست اعتراف می کنند، افزود: امروز در مذاکرات وین قدرتمندتر از گذشته مذاکره می کنیم. روحانی با بیان اینکه معنای حضور قدرتمند امروز ایران در مذاکرات وین شکست قطعی فشار حداکثری دشمنان است، اظهار داشت: مذاکرات حدود ۶۰، ۷۰ درصد پیشرفت داشته است و اگر آمریکایی ها در چارچوب صداقت حرکت کنند در زمان کوتاهی به نتیجه خواهیم رسید. رئیس جمهور با تاکید بر اینکه در مذاکرات عجله نداریم اما از فرصت حداکثر استفاده را خواهیم کرد، اظهار داشت: چارچوب تعیین شده از طرف مقام معظم رهبری درمورد مذاکرات را کاملا حفظ کرده ایم و در همان چارچوب حرکت می کنیم. روحانی با تاکید بر اینکه با مقاومت و ایستادگی ملت امروز از پیک مشکلات عبور کرده ایم، گفت: هرگونه سخن و حرکتی که به دروغ و تحریف گفته شود و مردم را مایوس و بی نشاط کند، یک خیانت بزرگ است. رئیس جمهور در ادامه با اشاره به اهمیت انتخابات ریاست جمهوری ۱۴۰۰، گفت: تلاش خواهیم کرد کرونا مانع از حضور مردم در انتخابات نشود و همه تهمیدات لازم در این زمینه در نظر گرفته خواهد شد. روحانی با ابراز امیدواری به اینکه همه احزاب و گروه ها باید بتوانند در انتخابات حضور داشته باشند و شاهد تنوع سلایق در میان نامزدها باشیم ، تصریح کرد: دولت از هر تلاشی فروگذار نخواهد کرد تا انتخاباتی پرشور با حضور حداکثری برگزار شودکه در اینصورت انتخابات موجب تقویت و استواری بیشتر نظام و تقویت نقش ما در منطقه خواهد شد. رئیس جمهور در بخش دیگری از سخنان خود با بیان اینکه متاسفانه هنوز پس از گذشت ۴۰ سال از پیروزی انقلاب اسلامی، در ایام انتخابات می‌شنویم که عده زیادی به دنبال انتخاب بین بد و بدتر هستند، گفت: باید به جایی برسیم که دنبال انتخاب بین خوب و بهتر باشیم. برای این مهم باید به جایی برسیم که نامزدهای انتخابات از طرف احزاب معرفی شوند و نماینده حزب باشند و مردم نیز بین استراتژی و برنامه‌ها دست به انتخاب بزنند. دکتر روحانی افزود: در این زمینه قانون اساسی ما باید تفسیر شود. قانون اساسی در اصل ۱۳۴ به صراحت می‌گوید که برنامه و خط مشی با رئیس جمهور است و مردم هم بر همین مبنا می‌آیند و رئیس جمهور انتخاب می‌کنند. مجلس شورای اسلامی نیز در زمان بررسی صلاحیت وزرای کابینه هم برنامه‌ها را بررسی می‌کند و هم افراد را؛ باید این ابهامات برطرف شود. مردم به برنامه‌های رئیس جمهور رای می‌دهند، مجلس نیز برنامه‌های هیات دولت را بررسی می‌کند و آن وقت دوباره برنامه ۵ ساله نوشته می‌شود. رئیس جمهور با بیان اینکه نظر بنده درباره قانون اساسی روشن است، اظهار داشت: باید قانون اساسی تفسیر شود تا مشخص شود مردم پای صندوق آرا به چه چیز رای می‌دهند؛ به فرد، به برنامه، یا به حزب؟ دکتر روحانی پایه اساسی حل مشکلات کشور را اعتدال و تعادل دانست و تصریح کرد: باید ببینیم مشکلات کشور در داخل و خارج آیا با تعادل و اعتدال حل می‌شوند یا با افراطی‌گری؟ آیا مشکلات کشور در عرصه بین‌المللی با تعامل سازنده حل و فصل می‌شوند یا رویکردهای دیگر؟ دولت‌های یازدهم و دوازدهم بر مبنای تشخیص همین نکته که مشکلات کشور از مسیر تعادل و اعتدال در داخل و تعامل سازنده با جهان رفع خواهند شد، عمل کرد. رئیس جمهور در بخشی از سخنان خود به دستاوردهای دولت در عرصه اقتصادی با عمل به مشی اعتدالی اشاره و خاطرنشان کرد: رسیدن به نرخ تورم تک رقمی پایدار به مدت بیش از ۲ سال، برای اولین بار پس از پیروزی انقلاب اسلامی و نیز رسیدن به نرخ رشد دو رقمی به عنوان بالاترین نرخ رشد در جهان در سال ۹۵، دستاوردهایی بود که این دولت با تکیه بر مشی اعتدال در داخل و تعامل سازنده در جهان به آنها رسید. دکتر روحانی گفت: دولت تدبیر و امید با تکیه بر این مشی دستاورهای بزرگی در عرصه‌های مختلف اقتصادی، دفاعی، سیاسی و بین‌المللی به دست آورد که برجام یکی از بزرگترین این دستاوردهاست و امروز پس از همه اتفاقاتی که پیرامون آن رخ داده، هنوز بهترین چارچوب برای حل و فصل مسائل در عرصه بین‌المللی است. رئیس جمهور در بخش دیگری از سخنانش به مشکلات ناشی از تحریم در مسیر مقابله با شیوع کرونا اشاره و اضافه کرد: درباره برخی از مشکلاتی که تحریم برای کشور پیش آورد تا چندی قبل نمی‌شد سخن گفت چرا که دشمن از آنها سوءاستفاده می‌کرد، اما امروز کسی که ادعا می‌کرد می‌خواهد ایران را به زانو درآورد، به شکست این تلاش‌ها اذعان دارد و مردم باید بدانند که تحریم حتی در مسیر تامین دارو و تجهیزات پزشکی چه مشکلاتی برای کشور ایجاد کرد. دکتر روحانی اظهار داشت: حتی در دوران جنگ تحمیلی نیز به اندازه دوران جنگ اقتصادی، تحت فشار قرار نگرفته بودیم، اما امروز به مدد مقاومت مثال‌زدنی ملت و تحت رهبری و هدایت‌های مقام معظم رهبری از پیک مشکلات عبور کرده‌ایم. در این دیدار یحیی آل‌اسحاق به نمایندگی از حزب موتلفه اسلامی، سید حسین مرعشی به نمایندگی از حزب کارگزاران سازندگی، آذر منصوری به نمایندگی از حزب اتحاد ملت، محمد عطریانفر به نمایندگی از حزب کارگزاران سازندگی، زهرا ساعی به نمایندگی از حزب اعتدال و توسعه، محمدرضا جلایی‌پور به نمایندگی از حزب اتحاد ملت و بهزاد نبوی به نمایندگی از حزب توسعه ملی به بیان دیدگاه‌ها، انتقادات و پیشنهادات خود پرداختند. همچنین جمال عرف معاون سیاسی وزیر کشور نیز توضیحاتی درباره روند اجرایی انتخابات چهارگانه ۲۸ خرداد ارائه داد. سخنرانان در سخنان خود به ارزیابی نحوه مقابله با شیوع ویروس کرونا، رسیدگی و بهبود وضعیت معیشت مردم، ضرورت ایجاد ثبات در بازار کالا و ارائه خدمات مورد نیاز عموم مردم، لزوم تلاش برای افزایش هر چه بیشتر مشارکت در انتخابات و برگزاری انتخاباتی پرشور، آزاد و رقابتی پرداختند و تاکید کردند که اگر چه حصول برجام یکی از بزرگترین دستاوردهای دولت تدبیر و امید بود، اما دستاورد بزرگ‌تر دولت حفظ این دستاورد مهم و بزرگ در کشاکش رخدادها و تلاش‌ها برای آسیب زدن به آن بود. همچنین تلاش برای به نتیجه رسیدن مذاکرات احیای برجام در فرصت باقیمانده از دوره فعالیت دولت تدبیر و امید و تلاش برای دفاع و حفظ از این دستاورد مهم از دیگر نکات مورد اشاره سخنرانان این نشست بود. انتهای پیام,دفاعی - امنيتی,۳۱ فروردین ۱۴۰۰ / ۱۹:۳۳,"انتخابات ۱۴۰۰,انتخابات رياست جمهوري,رئيس جمهور,حسن روحانی",توافق هسته‌ای یک توافق چندجانبه بسیار مهم در سطح جهان بود
374,به گزارش ایسنا، سید عباس عراقچی در سخنانی پس از نشست امروز وین با بیان این که این آمریکا است که باید اقدام نخست را انجام دهد گفت: مذاکرات سخت است اما ما حتما از مذاکرات فرسایشی اجتناب می کنیم و اجازه نمی دهیم کسی وقت کشی کند و بیهوده مذاکرات را طولانی یا فرسایشی کند، در عین حال در مذاکرات تعجیل هم نمی کنیم. معاون سیاسی وزیر خارجه کشورمان در ادامه مصاحبه خود در ارتباط با نشست وین در پاسخ به این سوال که آیا هفته آینده هیات‌های مذاکره‌کننده بار دیگر به وین برای ادامه مذاکره خواهند برگشت، گفت: به صورت کلی بنای ما این است ولی خب این بستگی به این موضوع دارد که وقتی نتایج مذاکره این چند روزه به پایتخت‌ها برده می‌شود و بررسی در ارتباط با آنها صورت می‌گیرد، چه تصمیمی در پایتخت‌ها گرفته می‌شود. تصمیم در پایتخت‌ها گرفته می‌شود و در مورد ما تصمیم در تهران گرفته می‌شود که آیا مذاکرات ادامه پیدا کند و یا نباید ادامه پیدا کند و یا اینکه به شکلی باید ادامه پیدا کند و با چه خط و مشی. وی ادامه داد: وقتی اینها در تهران تدوین و آماده شد انشاءالله ما با دستورالعمل جدید خود به مذاکرات بر خواهیم گشت. سیدعباس عراقچی در مورد ارزیابی‌اش از فضای مذاکرات وین که در روزهای گذشته صورت گرفته است، خاطرنشان کرد: فضای مذاکرات، فضای جدی است، فضای کاری و حرفه‌ای است و همه هیات‌ها علاقه‌مند به حصول نتیجه هستند و تلاش‌ها در این چارچوب است که بتوانیم ترتیباتی را تنظیم کنیم و تصمیم‌گیری کنیم که منجر به احیا و اجرای برجام به صورت کامل شود. رئیس تیم مذاکره‌کننده ایران اظهار کرد: ولی برای موفقیت یک مذاکره فقط جدی بودن کافی نیست عوامل دیگری نیز وجود دارد. باید مواضع را طرفین درک کنند و تلاش کنند که این مواضع به هم نزدیک شود. عراقچی ادامه داد: برای ما اصولی وجود دارد که تغییرپذیر نیست. ما حتما مخالف روند گام به گام هستیم. البته روند گام به گام مدت‌هاست که کنار گذاشته شده است و ما تاکید داریم که مذاکرات باید به صورت یکپارچه در مورد گام نهایی و آخر باشد. داریم آن را طراحی می‌کنیم و وقتی طراحی آماده شد در آن مشخص می‌شود که چه اقداماتی باید از سوی طرفین انجام شود. مشخص می شود  که راستی‌آزمایی باید چگونه باشد و وقتی راستی‌آزمایی مشخص شد دقیقا در چه تاریخی و چگونه آمریکا به تعهدات خود برمی‌گردد و چگونه ایران نیز متعاقبا اقدامات خود را انجام می‌دهد. عراقچی ادامه داد: جزئیات فنی و حقوقی و بعضا سیاسی وجود دارد. همانطور که گفتم جدیت در امور وجود دارد. در مورد فضای مذاکرات نمی‌توانم بگویم مثبت یا منفی است ولی سازنده، کاری و حرفه‌ای است و امیدواریم که این مسیر در ادامه کار خود بتواند به جاهای مثبت برسد و منجر به رفع تحریم‌های ظالمانه آمریکا علیه ملت ایران شود. این دیپلمات ارشد کشورمان گفت: هنوز زود است که نتایج را قضاوت کنیم. زود است که بگوییم که خوش بین یا بدبین هستیم ولی در مجموع فکر می‌کنیم مسیری که می‌رویم درست است. عراقچی با بیان اینکه مذاکرات صورت گرفته بسیار فشرده است و تلاش ما این است که برسیم به مجموعه اقداماتی که آمریکا در زمینه رفع همه تحریم‌ها باید انجام دهد. راستی‌آزمایی در این زمینه صورت بگیرد و سپس ایران هم اقدامات خود را انجام دهد. بر روی این مجموعه اقدامات در حال کار کردن هستیم. عراقچی ادامه داد: پیش‌نویس‌های مختلفی تقریبا توسط همه هیات‌ها ارائه شده، تبادل شده است و کار در این زمینه در حال انجام شدن است. تلاش ما این است که به یک سند واحدی برسیم که دقیقا وظایف آمریکا را مشخص کند. اقدامات ایران را روشن کند. نحوه راستی‌آزمایی را مشخص کند و همچنین ترتیب و تقدم اقدامات طرفین. که البته از نظر ما روشن است که آمریکا باید قدم اول را انجام دهد. عراقچی با تاکید مجدد مبنی بر سخت بودن مذاکرات افزود: ما حتما از مذاکرات فرسایشی اجتناب می‌کنیم. همانطور که از مذاکرات شتابزده اجتناب می‌کنیم. مذاکرات باید با دقت کامل انجام شود. اجاز نمی‌دهیم کسی وقت تلف کند و مذاکرات را طولانی و فرسایشی کند. در عین حال شتابزده و به صورت تعجیلی نیز کار نمی‌کنیم که خدای نکرده از موضوعی غفلتی صورت بگیرد. با دقت در حال پیش رفتن هستیم. راه آسانی نیست و مشکلات زیاد است. تعیین دقیق اقدامات احتیاج به کار حقوقی و فنی دارد که در حال انجام است و طبیعتا نتایج مذاکرات به صورت مستمر به تهران گزارش می‌شود. وی ادامه داد: در بازگشت من به کشور گزارش‌های دقیق‌تری ارائه می‌شود. تصمیمات در تهران گرفته می‌شود و ما هم طبق دستورالعمل‌های تهران انشاءالله مذاکرات را ادامه می‌دهیم تا آنجایی که منافع کشور تامین شود در این مسیر گام برخواهیم داشت. انتهای پیام,سیاست خارجی,۳۱ فروردین ۱۴۰۰ / ۱۹:۳۸,"سيدعباس عراقچي,کمیسیون مشترک برجام",عراقچی: اجازه نمی‌دهیم کسی مذاکرات را فرسایشی کند/ مذاکرات سخت اما رو به جلو است
375,محمد اهلی رروز سه شنبه 31 فروردین ماه در جریان بازدید از محل حادثه انفجار و آتش‌سوزی در شهرک صنعتی شماره دو اردبیل اظهار کرد: با تلاش آتش‌نشانان شهرک صنعتی شماره دو اردبیل و همچنین شهرداری اردبیل و نمین، اطفای حریق در کمتر از نیم ساعت انجام شد تا از گسترش آتش‌ جلوگیری شود. وی تصریح کرد: در حال حاضر شرایط آرامی در شهرک صنعتی شماره دو اردبیل حاکم شده و با اطفای حریق و انتقال اجساد و مجروحان به پزشکی قانونی و همچنین بیمارستان، شرایط مناسبی را در تخلیه محل آتش‌سوزی شاهد هستیم. مدیرعامل شرکت شهرک‌های صنعتی استان اردبیل گفت: کار بررسی در مورد علل این آتش‌سوزی در جریان است و کارشناسان امر به زودی علت حادثه را اعلام خواهند کرد تا اطلاع‌رسانی در این زمینه انجام شود. اهلی به سرعت اطفای حریق و عملیات امدادرسانی اشاره کرد و افزود: نیروها و اکیپ‌های آتش‌نشانی و همچنین اورژانس به موقع در محل حاضر شده و نسبت به انتقال حادثه‌دیدگان اقدام کردند. وی در بخش دیگری از سخنان خود خاطر نشان کرد:‌ در این حادثه تلخ آتش‌سوزی دو نفر در محل حادثه جان سپرده و چند کارگر این واحد تولیدی نیز مصدوم و مجروح شدند که عمده مصدومیت‌ها سطحی بوده است. اهلی به کمبود ماشین آتش‌نشانی در شهرک صنعتی شماره دو اردبیل اشاره کرد و ادامه داد: با هماهنگی‌های انجام شده با شرکت خدماتی قرار است دومین ماشین آتش‌نشانی نیز خریداری شود تا به موقع خدمات‌رسانی و اطفای حریق به انجام برسد. مدیرعامل شرکت شهرک‌های صنعتی استان اردبیل اضافه کرد: تمام نیروهای شهرک صنعتی شماره دو اردبیل در بخش امدادرسانی و آتش‌نشانی به موقع در محل حاضر شده و زمینه اطفای حریق را در کمترین زمان فراهم کردند تا از گسترش آتش و حریق به سایر مناطق جلوگیری شود. انتهای پیام,اردبیل,۳۱ فروردین ۱۴۰۰ / ۱۹:۴۱,"انفجار,شرکت شهرک های صنعتی,استانی-اجتماعی",انفجار و آتش‌سوزی با دو کشته در اردبیل / علت حادثه مشخص نیست
376,به گزارش ایسنا، انریکه مورا، معاون مسئول سیاست خارجی اتحادیه اروپا و دبیرکل سیاسی سرویس اقدامات خارجی اتحادیه اروپا و رئیس جلسه امروز کمیسیون مشترک برجام روز سه‌شنبه در توییتی نوشت: کمیسیون مشترک امروز برگزار شد. پیشرفت در دو هفته اخیر حاصل شده است اما کارهای دشوار بیشتری مورد نیاز است. سومین کارگروه نیز تشکیل شد تا به مشکلات مرتبط با سلسله مراتب [بازگشت به برجام] رسیدگی کند. به گمان من دیپلماسی همچنان تنها راه پیشروی برجام برای برطرف کردن چالش‌های جاری است. به گزارش ایسنا، در نشست کمیسیون مشترک امروز که ساعاتی پیش به اتمام رسید، روسای هیات‌های مذاکره کننده کشورهای طرف ‌برجام به بحث و بررسی در خصوص آخرین وضعیت گفتگوهای فنی و پیش‌نویس های اولیه متون و نحوه تداوم گفتگوها پرداختند. در این نشست سید عباس عراقچی، رئیس هیأت ایرانی ضمن تصریح مجدد اصول و مواضع جمهوری اسلامی ایران در ارتباط با برجام و مسیری که باید طی شود، روند کنونی گفتگوها را به رغم دشواری ها و چالش های موجود، رو به جلو ارزیابی کرد.‌ عراقچی در عین حال تأکید کرد که هیات ایرانی هر زمان که روند گفت و گوها به سمت زیاده خواهی، وقت کشی و چانه زنی های غیرمنطقی برود، گفت و گوها را متوقف خواهد کرد. انتهای پیام,سیاست خارجی,۳۱ فروردین ۱۴۰۰ / ۱۹:۴۶,"برجام,کمیسیون مشترک برجام,اتحادیه اروپا",اتحادیه اروپا: پیشرفت‌هایی حاصل شده اما کارهای دشوار بیشتری باید انجام شوند
377,به گزارش ایسنا، وانگ کان، نماینده چین در سازمان ملل روز سه‌شنبه پس از نشست کمیسیون مشترک اظهار کرد که طرفین دید شفاف‌تری نسبت به سند نهایی دارند. وی در ادامه گفت: ما کار سازنده کمیسیون مشترک برجام را تحت ریاست همتایان اتحادیه اروپا شاهدیم. این کار سازنده نه تنها از طریق کارگروه مشترک بلکه از طریق گفت‌وگوهای نزدیک اتحادیه اروپا با ایالات متحده طی روزهای اخیر حاصل شده است. نماینده چین تاکید کرد که رفع تحریم‌های آمریکا علیه ایران مهم‌ترین مسئله‌ای است که در اولویت حل شدن قرار دارد. انتهای پیام,سیاست خارجی,۳۱ فروردین ۱۴۰۰ / ۱۹:۴۲,"کمیسیون مشترک برجام,چین ",نماینده چین: رفع تحریم‌های آمریکا علیه ایران در اولویت است
378,علی خضریان در گفت‌وگو با ایسنا در مورد افزایش حقوق سربازان گفت: سال گذشته با استناد به ماده ۴۹ و ۵۰ ⁧ قانون ⁩خدمت وظیفه عمومی در خصوص حقوق سربازان وظیفه مشخص شد تنها ۱۳ درصد از حقوق مصوب تمامی سربازان پرداخت می شد، از وزیر دفاع و پشتیبانی نیروهای مسلح که مسئول تامین این بودجه است، با طرح سوالی موضوع پیگیری شد. وی افزود: در حال حاضر و با توجه به وضعیت اقتصادی و تورم فزاینده در کشور، که مشکلات معیشتی فراوانی را برای عموم جامعه خصوصا اقشار ضعیف فراهم کرده است و سربازان در حال خدمت نیز عموما از قشر ضعیف جامعه محسوب می شوند. حمایت از سربازان از رسالت‌های وزارت دفاع و پشتیبانی نیروهای مسلح کشور است و ماده ۴۹ و ۵۰ قانون خدمت وظیفه عمومی، دولت را بر پرداخت ۶۰ تا ۹۰ درصد حقوق پایوران به سربازان مجرد و متاهل ملزم نموده است که تأمین بودجه مورد نیاز به عهده وزارتخانه دفاع و پشتیبانی نیروهای مسلح است و باید در اختیار نیروهای مسلح قرار می گرفت. نماینده تهران یادآور شد: امروز با تلاش‌ها و پیگیری مجلس شاهد رشد افزایش حقوق سربازان هستیم، براساس میانگین حقوق سربازان از ۴۴۰ هزار تومان در سال ۱۳۹۹ به یک میلیون و پانصد هزار تومان در سال جاری افزایش یافته و در حال حاضر حداقل حقوق پرداختی به کارکنان موصوف در مناطق عادی ۱ میلیون و ۵۰ هزار تومان و حداکثر آن چهار میلیون تومان در مناطق عملیاتی است. خضریان ادامه داد: سربازی باید از سرباز یک عاشق به وطن بسازد، یعنی یک مدافع امنیت و اقتدار ملی، ایثارگر و فداکار، وظیفه شناس و وطن پرست تا بتواند با دل و جان پایبند نظام و اهداف انقلاب باشد این امر مستلزم حمایت های مادی و معنوی از سربازان است، امیدوارم علاوه بر افزایش حقوق شاهد تحولات جدی تری در حوزه سربازی باشیم. سخنگوی کمیسیون اصل نود خاطرنشان کرد: قدردان همراهی و اقدامات نیروهای مسلح جمهوری اسلامی ایران برای محقق شدن حق قانونی سربازان هستیم. انتهای پیام,مجلس,۳۱ فروردین ۱۴۰۰ / ۲۰:۰۳,"کمیسیون اصل نود,خدمت سربازی,حقوق سربازان",افزایش حقوق سربازان به یک میلیون و پانصد هزار تومان در سال جاری
379,به گزارش ایسنا، به نقل از خبرگزاری رویترز، آنتونی بلینکن، وزیر خارجه آمریکا در سخنرانی درباره آب‌وهوا گفت، تغییر اقلیمی می‌تواند فضاهای جدیدی برای درگیری و نزاع ایجاد کند. در فوریه نفت‌کش روسیه از مسیر دریایی قطب شمال برای اولین بار در تاریخ عبور کرد. حتی تا همین اواخر این مسیر برای دریانوردی تنها برای چند هفته در سال در دسترس بود. اما با ارتفاع درجه حرارت قطب شمال با میانگین دو برابر متوسط جهانی این دوره بیشتر شده است. رئیس دستگاه دیپلماسی آمریکا معتقد است: روسیه از این تغییرات جوی برای تلاش جهت تسلط خود بر مساحت‌های جدید استفاده کرده و پایگاه‌های خود را در قطب شمال به روز می‌کند و پایگاه‌های جدید در آنجا می‌سازد در حالی‌که یکی از این پایگاه‌هایش در 300 مایلی آلاسکاست. او در عین حال اشاره کرد چین نیز دیگر کشوری است که برای افزایش حضور خود در قطب شمال تلاش می‌کند. سرگئی شویگو، وزیر دفاع روسیه قبلا اشاره کرده بود، آمریکا بر حضور کشتی‌های جنگی در قطب شمال می‌افزاید. وضعیت نظامی سیاسی در منطقه به دلیل رقابت کشورهای پیشرو در جهان برای دستیابی به منابع طبیعی و وسایل حمل و نقل پیچیده است. شویگو تصریح کرده بود، کشورش برای توسعه ناوگان شمالی به منظور تقویت توانمندی دفاعی خود و تضمین منافع ملی‌اش در قطب شمال تلاش می‌کند. وزارت خارجه روسیه هم نسبت به افزایش حضور نظامی آمریکا در منطقه قطب شمال ابراز نگرانی کرده و گفته بود، مسکو حامی باقی ماندن این منطقه به عنوان فضایی برای همکاری مسالمت‌آمیز است. انتهای پیام,فرامنطقه ای,۳۱ فروردین ۱۴۰۰ / ۲۰:۰۱,"روسيه,آمريكا","بلینکن ""صحنه جدید درگیری"" با روسیه را اعلام کرد"
380,به گزارش ایسنا، عصر ایران به نقل از «ایت دیس» نوشت: «مشخص شده است که برخی مکمل‌های طبیعی می‌توانند به بهبود شرایط خواب کمک کنند. ملاتونین ملاتونین یکی از شناخته‌شده‌ترین مکمل‌های خواب محسوب می‌شود. شما نمی‌توانید بدون نام بردن از ملاتونین درباره خواب صحبت کنید. ملاتونین هورمون خواب است و از اسید آمینه ال-تریپتوفان تولید می‌شود. غده صنوبری بدن انسان با تاریک‌شدن هوا ترشح ملاتونین را آغاز می‌کند و افزایش سطوح این هورمون تا اواسط صبح ادامه می‌یابد. سطوح متوسط استرس یا ورزش توانایی بدن برای ترشح ملاتونین را افزایش می‌دهد اما این چرخه اغلب در افرادی با الگوهای خواب ضعیف و نامنظم مختل می‌شود. تولید ملاتونین با افزایش سن انسان کاهش می‌یابد که می‌تواند بخشی از دلیل کم‌خوابیدن افراد مسن را توضیح دهد. در کنار سن بالا، زمانی که بین مناطق زمانی سفر یا برای سازگاری با یک الگوی خواب جدید تلاش می‌کنید استفاده از مکمل ملاتونین می‌تواند مفید باشد. افزون بر پشتیبانی از خواب خوب، ملاتونین نشان داده است که از سطوح سالم کلسترول و سطوح عادی التهاب پشتیبانی می‌کند و می‌تواند از خواب آرام، به‌ویژه در افراد مبتلا به بیماری‌های انحطاط عصبی، افسردگی، خستگی مزمن، فیبرومیالژیا، سردرد و بی‌خوابی پشتیبانی کند. منیزیم منیزیم یک ماده معدنی معجزه‌آسا برای خواب محسوب می‌شود. منیزیم در بیش از ۳۰۰ واکنش در بدن نقش دارد و تصور بر این است که ساعت داخلی بدن را تنظیم کرده و ریتم شبانه‌روزی را ثابت نگه می‌دارد. همچنین منیزیم به تنظیم میزان هیجان سیستم عصبی مرکزی کمک می‌کند و با کاهش احساس استرس و اضطراب پیوند خورده است. منیزیم می‌تواند به آرامش عضلات نیز کمک کند و کمبود منیزیم احتمالا به سندرم پای بی‌قرار، یکی از دلایل شایع اختلال خواب، منجر می‌شود. بنا بر مطالعه‌ای که در سال ۲۰۱۲ در نشریه Journal of Research in Medical Sciences منتشر شد، منیزیم ممکن است به افزایش ساعات خواب و بهبود مدت زمانی که طول می‌کشد تا به خواب بروید کمک کند. این به‌ویژه برای افراد مسن اهمیت دارد. منیزیم ترئونات که ممکن است فواید سلامت برای مغز داشته باشد از جمله انواعی است که مصرف آن توسط متخصصان تغذیه توصیه می‌شود. آشواگاندا آشواگاندا یک گیاه دارویی است که می‌تواند به خواب بهتر شبانه کمک کند. مطالعه‌ای در سال ۲۰۱۹ نشان داد که آشواگاندا می‌تواند با استرس و اضطراب مقابله و به خواب خوب کمک کند. برگ‌های گیاه آشواگاندا حاوی تری‌اتیلن گلیکول هستند که مشخص شده است به القای خواب کمک می‌کند. آشواگاندا کیفیت خواب را بهبود می‌بخشد و به افراد کمک می‌کند برای مدت زمان طولانی‌تری بخوابند و به‌ویژه ممکن است برای افرادی که از بی‌خوابی رنج می‌برند، مفید باشد. گابا گابا (گاما-آمینوبوتیریک اسید) یک اسید آمینه است که به طور طبیعی در بدن تولید می‌شود. این اسید آمینه به عنوان یک انتقال‌دهنده عصبی در مغز عمل می‌کند. به گفته تریستا بست، متخصص تغذیه، نقش گابا به عنوان یک انتقال‌دهنده عصبی مهار یا مسدودکردن برخی سیگنال‌ها یا کاهش فعالیت سیستم عصبی است که به اثری آرامش‌بخش منجر می‌شود. افرادی که با دشواری در به خواب رفتن مواجه هستند، به‌ویژه آنهایی که با سطوح پایین گابا در بدن خود مواجه هستند، می‌توانند استفاده از این مکمل را مد نظر قرار دهند. به دلیل این که گابا دارای اثری آرامش‌بخش است می‌تواند به خواب آلودگی بیش از حد منجر شود. از این رو باید این مکمل پیش از خواب و نه در زمان‌هایی مانند رانندگی یا کار با ماشین‌آلات استفاده شود. سی‌بی‌دی کانابیدیول که بیشتر به نام سی‌بی‌دی شناخته می‌شود، یکی از مکمل‌های تقویت‌کننده خواب است. سی‌بی‌دی که یکی از کانابینوئیدهای اصلی در گیاه شاهدانه است، با سیستم اندوکانابینوئید ارتباط برقرار می‌کند که به تنظیم بسیاری از فرآیندها در بدن کمک می‌کند. در شرایطی که دشواری در به خواب رفتن ممکن است به دلایل مختلفی شکل بگیرد، اگر عواملی مانند اضطراب در این زمینه نقش داشته باشند، استفاده از سی‌بی‌دی ممکن است مفید باشد. پژوهش‌ها نشان می‌دهد که سی‌بی‌دی می‌تواند اثری آرامش‌بخش داشته باشد که می‌تواند به کاهش استرس و بهبود کیفیت خواب کمک کند. افزون بر این، اگر درد مزمن در خواب اختلال ایجاد می‌کند، سی‌بی‌دی نشان داده است که به تسکین درد کمک می‌کند و از این رو در بهبود شرایط خواب نقش دارد. سی‌بی‌دی ممکن است با گیرنده‌هایی در مغز تعامل داشته باشد که چرخه‌های خواب-بیداری را کنترل می‌کنند و به طور مستقیم نیز شرایط خواب را بهبود ببخشد. بادرنجبویه پژوهش‌ها نشان می‌دهد که بادرنجبویه ممکن است اضطراب را کاهش داده و اختلالات خواب را بهبود ببخشد. این گیاه آرامش‌بخش می‌تواند سطوح استرس و هورمون کورتیزول را کاهش دهد. بادرنجبویه ممکن است افسردگی را کاهش دهد و این شرایط برای بهبود بی‌خوابی مفید است. نوشیدن چای باردنجبویه یا استفاده از مکمل آن توصیه شده است. همچنین اگر در به خواب رفتن با دشواری مواجه هستید می‌توانید چند قطره عصاره بادرنجبویه را در آب ریخته و آن را مصرف کنید. عناب عناب یک ماده غذایی محبوب در بسیاری از کشورهای آسیایی است و به عنوان مثال، دومین گیاه دارویی پر استفاده در تایوان برای پشتیبانی از خواب سالم محسوب می‌شود. عناب درختچه یا درختی کوچک با برگ‌هایی درخشان و شاخه‌های خاردار است اما میوه جاذبه اصلی این گیاه است. میوه رسیده عناب همانند خرما ظاهری چروک دارد. میوه عناب به عنوان یک میان‌وعده مصرف می‌شود اما عصاره‌های هسته و میوه عناب نیز دیرزمانی است که برای پیشتبانی از سلامت و خواب آرام استفاده می‌شوند. انتهای پیام,رسانه دیگر,۳۱ فروردین ۱۴۰۰ / ۲۰:۰۱,خواب,بهترین مکمل‌ها برای تجربه خوابی آرام
381,به گزارش ایسنا، رقابت دسته ۷۳ کیلوگرم وزنه‌برداری قهرمانی آسیا به میزبانی ازبکستان به پایان رسید  و ایران در این وزن تنها صاحب یک مدال برنز یک ضرب شد. مصطفی جوادی برای ایران وزنه زد که رکورد ۱۵۱ کیلوگرم یک ضرب، ۱۸۳ کیلوگرم دوضرب  و مجموع ۳۳۴ کیلوگرم را ثبت کرد و در آسیا پنجم شد و فقط توانست مدال برنز یک ضرب را بگیرد.  *عملکرد جوادی به شرح زیر است: یک ضرب: مصطفی جوادی در حرکت اول وزنه ۱۴۶ کیلوگرم را مهار کرد. در حرکت دوم، وزنه ۱۵۱ کیلوگرم را از پشت سر انداخت. نماینده ایران در حرکت سوم، دوباره پشت وزنه ۱۵۱ کیلوگرم ایستاد که موفق شد این وزنه را مهار کند. جوادی با ۱۵۱ کیلوگرم مدال برنز گرفت و مدال طلا  و نقره به وزنه برداران چین رسید. وزنه‌بردار شی از چین  با مهار وزنه ۱۶۹ کیلوگرم، یک کیلوگرم رکورد یک ضرب جهان را که در اختیار خودش بود، جابه‌جا کرد. دوضرب: جوادی در حرکت اول دوضرب، ۱۸۳ کیلوگرم را مهار کرد. او در دومین حرکت، وزنه ۱۸۷ کیلوگرم را در حرکت قیچی از پشت سر انداخت. ملی پوش ایران در حرکت سوم دوباره برای  مهار وزنه ۱۸۷ کیلوگرم روی تخته آمد و بازهم نتوانست این وزنه را بالای سر ببرد. جوادی با رکورد ۱۵۱ کیلوگرم یک ضرب، ۱۸۳ کیلوگرم دوضرب  و مجموع ۳۳۴ کیلوگرم به کار خود پایان داد. *مدال آوران دسته ۷۳ کیلوگرم قهرمانی آسیا: ۱- ژی شی از چین با رکورد ۱۶۹ یک ضرب، ۱۹۴ دوضرب  و ۳۶۳ کیلوگرم (۳ مدال طلا و شکستن رکورد یک ضرب جهان) ۲- مریدوف از ترکمنستان با رکورد ۱۴۷ یک ضرب، ۱۸۹ دوضرب  و ۳۳۶ کیلوگرم (۲ مدال نقره دوضرب  و مجموع) ۳- میاموتو از ژاپن با رکورد ۱۵۰ یک ضرب، ۱۸۵ دوضرب  و ۳۳۵ کیلوگرم (برنز مجموع) ۴- رحمت عبداله از اندونزی با رکورد ۱۴۸ یک ضرب، ۱۸۷ دوضرب  و ۳۳۵ کیلوگرم ( برنز دوضرب) ۵- مصطفی جوادی از ایران با رکورد ۱۵۱ یک ضرب، ۱۸۳ دوضرب  و مجموع ۳۳۴ کیلوگرم (برنز یک ضرب) - چنگ فی یوان از چین با رکورد ۱۵۵ کیلوگرم نقره یک ضرب را گرفت اما در دوضرب اوت کرد. انتهای پیام,سایر ورزش‌ها,۳۱ فروردین ۱۴۰۰ / ۲۰:۱۲,"المپیک ۲۰۲۰ توکیو,وزنه‌برداري,تیم ملی وزنه‌برداری ایران,فدراسیون وزنه برداری",پایان کار ایران در دسته ۷۳ کیلوگرم آسیا با تک مدال برنز/جوادی در مجموع پنجم شد
382,به گزارش ایسنا، به نقل از خبرگزاری اسپوتنیک، جان سالیوان، سفیر آمریکا اوایل امروز به ریانووستی تایید کرد چند روز دیگر به منظور رایزنی به واشنگتن سفر کرده و پس از چند هفته به مسکو باز خواهد گشت. دیمیتری پسکوف، سخنگوی کرملین به خبرنگاران در پاسخ به سوالی درباره بازگشت سالیوان و اینکه این بازگشت تحت چه شرایطی می‌تواند انجام شود، گفت: معمولا بازگشت سفرا بعد از رایزنی‌ها در پایتختهای متبوعشان برمبنای مصلحت صورت می‌گیرد. ما شاهد هستیم که هم اکنون روابط ما در پایینترین سطح قرار گرفته است. پسکوف در ادامه این صبحتهایش گفت: تدابیر غیردوستانه اجرا شده علیه روسیه یک سری تبعات را کلید می‌زند. تدابیری وجود دارند که طرف ما در پاسخ اجرا می‌کند و یک سری تماسها هم وجود دارند، به عنوان مثال، تماسهای روز گذشته بین سالیوان و نیکولای پاتروشف، دبیر شورای امنیت روسیه با هدف بحث درباره وضعیت. اگر به مصلحت باشد به اعتقاد من سفرا بازخواهند گشت و شروع به اجرای وظایفشان خواهند کرد. انتهای پیام,فرامنطقه ای,۳۱ فروردین ۱۴۰۰ / ۱۷:۳۱,"دیمیتری پسکوف,کرملین,روسیه",کرملین: سفیر آمریکا به روسیه بازخواهد گشت اگر به مصلحت باشد
383,به گزارش ایسنا، سیدامیرحسین قاضی زاده هاشمی عصر امروز در آیین رونمایی از طرح مدافعین سلامت که در مجتمع شهید بهشتی برگزارشد، اظهار داشت: بعد از اینکه بنده به عنوان یکی از اعضای ستاد علمی کرونا انتخاب شدم، آقای دکتر کیانی از طرف بنده به استان‌های مختلف کشور سفر کردند تا از اقدامات و خدمات بهداشتی و درمانی که در خصوص کرونا در حال انجام است ، گزارشی  بدهند. وی ادامه داد: یکی از موارد مهمی که بعد از نظارت‌ها و سرکشی‌ها متوجه شدیم این بود که به کادر درمان کرونا توجه چندانی نمی شود. وقتی می گوییم کادر بهداشت و درمان؛ مشغول مجاهدت هستند ما باید از آنها پشتیبانی‌هایی انجام دهیم و آنها بدانند مجلس و دولت به فکرشان هستند و به وضعیت آنها رسیدگی می‌کنند. نائب رئیس اول مجلس گفت: برخی از مدافعان سلامت که در زمان شیوع کرونا در حال خدمات رسانی هستند، نیروی انسانی موقت هستند که در جای سخت کار می کنند و امیدی به آینده کاریشان هم ندارند؛ لذا با کمک جمعی از اعضای کمیسیون بهداشت مجلس و دوستان طرحی آماده شد، تا انجام وظیفه اندکی نسبت به مدافعلان سلامت انجام دهیم. وی با اشاره به اینکه رهبر معظم انقلاب ما را به حوزه فعالیت مدافعان سلامت به‌عنوان حوزه جهادی توجه داده‌اند، گفت: طرح مدافعان سلامت، شامل این است که  ایثارگران مدافعان سلامت شامل چه افرادی می شود و چه سازمان هایی مشمول خدمات رسانی به این عزیزان هستند. قاضی زاده هاشمی عنوان کرد: در طرح مدافعان سلامت، خدماتی در نظر گرفته شده است ازجمله، تامین مسکن که خدمات تامین زمین و مسکن، واگذاری مسکن اجاره به شرط تملیک و روش های مختلف در حوزه مسکن، برای جامعه هدف یا همان ایثارگران و خانواده های شهدای مدافع سلامت مورد توجه قرار می‌گیرد. نائب رئیس مجلس شورای اسلامی تصریح کرد: گروه دوم تسهیلاتی که در این طرح مدافعان سلامت در نظرگرفته شده است، اینکه همه موارد بهداشتی درمانی گروه هدف، شامل بیمه می شود. هزینه‌های آنها صددرصد به صورت بیمه سلامت پرداخت شود. وی گفت: دستگاه های مرتبط هم موظف به تامین این امکانات و خدمات برای خانواده های شهدای مدافع سلامت و ایثارگران هستند؛ برخی از افراد هم که مشمول بنیاد شهید می شوند، همچنین خدمات بهزیستی برای فرزندان این افراد تامین می شود و نهایتا هم خدمات مشاوره مددکاری برای خود و خانواده مدافعان سلامت در نظرگرفته‌می‌شود. قاضی زاده بیان کرد: یکی دیگر از تسهیلات در نظرگرفته شده برای مدافعان سلامت، تسهیلات اداری و استخدامی است که ۱۰ درصد ظرفیت استخدامی نیروهای مورد نیاز خصوصا وزارت بهداشت باید به این افراد اختصاص داده شود، همچنین اعضای خانواده های مدافعان سلامت که از کرونا به شهادت رسیدند به صورت پیمانی و آزمایشی هستند شامل این استخدام‌ها می شوند. این تسهیلات شامل  مدافعان سلامتی که زمان خدمت ۶ ماه متوالی و ۹ماه متناوب را داشتند، می شود. نائب رئیس مجلس گفت: اختصاص ۲۰ درصد از ظرفیت دکترای تخصصی و فرصت های مطالعاتی و استخدام ‌هیات علمی هم به عنوان سهمیه در نظر گرفته شده است. وی بیان کرد: یکی‌ دیگر از این تسهیلات، اعطای تسهیلات بانکی با نرخ ۴ درصد و  پرداخت وام ۲۰۰ میلیون تومانی برای تهیه ماشین و وسایل منزل برای مدافعان سلامت است. قاضی زاده هاشمی تصریح‌ کرد: در طرح مدافعان سلامت، یک نوع معادل سازی برای شهدای مدافع سلامت و خانواده درجه یک و افرادی که ۶ تا ۹ ماه فعال بودند و همچنین افرادی که از کار افتاده هستند، صورت گرفته است. وی بیان‌داشت: در این طرح بنا بر تسهیلات در نظرگرفته شده، به سازمان هایی همچون امور ایثارگران، وزارت بهداشت درمان و آموزش پزشکی و سازمان بهزیستی مسئولیت داده شده است. نایب رئیس مجلس شورای اسلامی افزود: امیدواریم با اجرای طرح‌ مدافعان سلامت به مفهوم‌ایثارگری در مقابله با کرونا رسمیت داده شود و یک قدم‌ ناچیزی در جهت پاسداشت ایثارگران حوزه سلامت برداریم . انتهای پیام,مجلس,۳۱ فروردین ۱۴۰۰ / ۲۰:۱۳,"قاضی زاده هاشمی,کمیسیون بهداشت مجلس,شهدای مدافع سلامت,مدافعان سلامت",امیدواریم با طرح‌ مدافعان سلامت، مفهوم ‌ایثارگری در مقابله با کرونا رسمیت یابد
384,به گزارش ایسنا، این مراسم توسط انجمن آثار و مفاخر فرهنگی روز چهارشنبه، اول اردیبهشت‌ماه از ساعت ۱۶ تا ۱۸ برگزار خواهد شد. حسن بلخاری، رئیس انجمن آثار و مفاخر فرهنگی، مهدی محبتی، استاد دانشگاه و کوروش کمالی سروستانی، مدیر مرکز سعدی‌شناسی سخنرانان این مراسم خواهند بود. علاقه‌مندان می‌توانند این نشست را از طریق این آدرس‌ها دنبال کنند: https://www.instagram.com/anjomanasarmafakher2، https://www.aparat.com/mafakherefarhangi، https://t.me/anjomanasarmafakher انتهای پیام,ادبیات و کتاب,۳۱ فروردین ۱۴۰۰ / ۱۷:۳۹,روز بزرگداشت سعدی,بزرگداشت سعدی در فضای مجازی
385,به گزارش ایسنا، اسحاق جهانگیری روز سه شنبه در آیین تجلیل از کارکنان سالن های تطهیر سازمان بهشت زهرا(س) که در محل غسالخانه بهشت زهرا انجام شد، تأکید کرد: برای هر بیننده و شنونده ای مایه افتخار است که در نهایت رعایت پروتکل های بهداشتی و انجام آیین های دینی و احترام به متوفی و خانواده آنان، خدمات به مردم در زمان شیوع بیماری کرونا انجام شده است. معاون اول رییس جمهور با اشاره به گزارش های مدیرعامل سازمان بهشت زهرا در زمینه اقدامات انجام شده در طول شیوع بیماری کرونا توسط کارکنان این سازمان افزود: پس از دریافت این گزارش ها به این جمع بندی رسیدم که قدردانی در طی یک یادداشت از کارکنان این سازمان کافی نیست و باید در خدمت این زحمتکشان حاضر شده و مراتب قدردانی هیئت دولت جمهوری اسلامی را خدمت این عزیزان و زحمتکشان اعلام کنم. جهانگیری با بیان اینکه زمانی که یکی از هموطنان فوت می کند و با وجود اینکه نزدیکترین افراد متوفی تحت تأثیر هستند اما برای تدفین جرأت نزدیک شدن به جنازه عزیز از دست رفته خود را ندارند ادامه داد: اما در چنین شرایط سختی گروهی اعلام آمادگی کردند و با تمام وجود در صحنه حضور یافتند. معاون اول رییس جمهور خاطرنشان کرد: در دوران شیوع بیماری کرونا دفن فوت شدگان با رعایت کامل پروتکل های بهداشتی و آیین های غسل و تدفین با توجه به منویات مقام معظم رهبری و مراجع تقلید انجام شد. جهانگیری با اشاره به اینکه با وجود چنین شرایط سخت کاری اما یک نفر نیز از کارکنان بهشت زهرا و سالن های تطهیر جان خود را بر اثر بیماری کرونا از دست نداد و با اقدامات انجام شده مبتلایان نیز در آغوش خانواده های خود بازگشتند تصریح کرد: در زمان اوج و پیک کرونا در کشور ادارات دولتی تعطیل شده و یا با حضور یک سوم کارکنان خود دورکاری می کنند اما کارکنان بهشت زهرا در سه شیفت کاری به مردم خدمت رسانی می کنند. معاون اول رییس جمهور با اشاره به طولانی شدن و استمرار بحران کرونا در کشور ادامه داد: مجموعه کارکنان بهشت زهرا در طول این دوران با تمام وجود برای خدمت رسانی به خانواده های درگذشتگان در صحنه حاضر شدند. جهانگیری در ابتدای سخنان خود با بیان اینکه بهشت زهرا به دلیل دفن شهدای عزیز هشت سال دفاع مقدس و انقلاب اسلامی و مدافعین سلامت و شهدای آتش نشان برای همه ایرانیان خاطره انگیز است افزود: همه ایرانیان برای الهام گرفتن از روح و راه شهدا به این مکان معنوی سر می زنند. پیش از سخنان دکتر جهانگیری نیز مدیرعامل سازمان بهشت زهرا(س) با اشاره به اینکه بر اساس گزارش وزارت بهداشت، سازمان بهشت زهرا در صدر رعایت پروتکل های بهداشتی بوده است ادامه داد: مدیریت شهری تهران و همچنین این سازمان توانست با برنامه ریزی خوب با بحران کرونا به خوبی مقابله کند تا جایی که کارکنان سالن های تطهیر 9 بار غربالگری شده اند و هیچ یک از این کارکنان با توجه به در معرض خطر و آسیب بودن از بیماری کرونا جان خود را از دست نداده اند. وی تأکید کرد: خدمات سازمان مدیریت بهشت زهرا در زمان شیوع بیماری کرونا برگ افتخاری برای جمهوری اسلامی ایران بوده است. همچنین جهانگیری عصر امروز(سه شنبه) با حضور در قطعه ۵۰ بهشت زهرا(س) نسبت به مقام شامخ شهدای گمنام، شهدای مدافع حرم، شهدای مدافع سلامت و شهدای آتش نشانی ادای احترام کرد. معاون اول رییس جمهور در این مراسم علاوه بر نثار گل، بر مزار این شهدای والامقام وطن، فاتحه قرائت کرد. استاندار و شهردار تهران و رییس شورای شهر تهران جهانگیری را در این مراسم همراهی کردند. انتهای پیام,دولت,۳۱ فروردین ۱۴۰۰ / ۱۷:۳۶,"اسحاق جهانگیری,معاون اول رييس جمهور,بهشت زهرا,کروناویروس",قدردانی حضوری معاون اول رییس جمهور از کارکنان بهشت زهرا(س)
386,به گزارش ایسنا، مجید ناصری داور بین المللی ایران از سوی اتحادیه جهانی دوچرخه سواری (UCI) برای قضاوت در رقابت بخش پیست بازی های المپیک توکیو انتخاب شد. ناصری دو سال پیش به عنوان داور در بخش جاده المپیک انتخاب شده بود و به این ترتیب در هر دو بخش پیست و جاده قضاوت می کند. دوچرخه سواری ایران یک سهمیه ورزشکار در بخش جاده دارد. رقابت بخش جاده ۲۴ جولای (۲ مرداد) و بخش پیست ۲ آگوست (۱۱ مرداد) آغاز می شود. انتهای پیام,سایر ورزش‌ها,۳۱ فروردین ۱۴۰۰ / ۱۷:۴۰,"المپیک ۲۰۲۰ توکیو,فدراسیون دوچرخه سواری,تیم ملی دوچرخه‌سواری جاده,تیم ملی دوچرخه‌سواری پیست",قضاوت داور بین المللی ایران در رقابت پیست و جاده دوچرخه سواری المپیک
387,به گزارش ایسنا، اسحاق جهانگیری روز سه شنبه در حاشیه مراسم افتتاح پروژه های سازمان مدیریت پسماند و بازدید از مجتمع پردازش و دفع آرادکوه در جمع خبرنگاران با تأکید بر اینکه موضوع پسماند، تبدیل به یکی از دغدغه های جدی در شهرهای بزرگ کشور شده است ادامه داد: این موضوع در شهرهای شمالی کشور شرایط سخت تری را به وجود آورده است و مردم به شدت ناراضی شده اند که باید با توسعه طرح های زباله سوز و تبدیل به برق از این مزیت استفاده کرد. معاون اول رییس جمهور خاطرنشان کرد: در شهرهای نوشهر و ساری کارخانه های زباله سوز به بهره برداری رسیده است اما شهر تهران شرایط خاصی دارد که باید با اتخاذ تدابیری به توسعه اینگونه مجتمع ها در شهر تهران کمک کرد. جهانگیری با اشاره به کاهش تولید پسماند شهری در شهر تهران از هفت هزار تن به پنج هزار و 800 تن تأکید کرد: در 50 سال گذشته پسماند و زباله های شهری در منطقه آرادکوه روی هم انباشته شده اند و این معضل و همچنین تولید گاز متان حاصل از این کوه های پسماند تبدیل به یکی از دغدغه های جدی پایتخت شده است که باید ای رفع این مشکل تدابیر لازم اندیشیده شود. معاون اول رییس جمهور بر ضرورت توسعه کارخانه های زباله سوز در کشور تأکید و تصریح کرد: در حال حاضر عوارض پسماند از مردم گرفته می شود و در اختیار وزارت کشور و محیط زیست است که باید این عوارض برای کمک به شهر تهران در اختیار شهرداری قرار گیرد. جهانگیری همچنین به مذاکرات انجام شده با طرف های خارجی برای حل مشکل کوه های زباله در کشور اشاره کرد و گفت: پس از تحریم های آمریکا این طرح ها و مذاکرات کنار گذاشته شد اما شهرداری کارهای مطالعاتی کاملی در این زمینه انجام داده است که می تواند به بهره برداری رسیده و مشکلات مردم تهران، کهریزک و ری برطرف شود. انتهای پیام,دولت,۳۱ فروردین ۱۴۰۰ / ۱۷:۴۱,"اسحاق جهانگیری,معاون اول رييس جمهور,سازمان مدیریت پسماند",جهانگیری :دولت آمادگی دارد برق تولید شده از طرح‌های زباله سوز را خریداری کند
388,"فرمانده سپاه قدس گیلان در پیامی عروج شهادت‌گونه سردار خط شکن جبهه مقاومت(فاتح نبل و الزاهرا) سردار محمدعلی حق‌بین را تسلیت گفت. متن پیام به شرح ذیل است: وَلا تَحسَبَنَّ الَّذینَ قُتِلوا فی سَبیلِ اللَّهِ أَمواتًا ۚ. بَل أَحیاءٌ عِندَ رَبِّهِم یُرزَقونَ شهادت سردار پرافتخار اسلام سردار محمدعلی حق‌بین فاتح نبل و الزهرا که رشادت‌های وی درصحنه‌های حق علیه باطل به‌عنوان برگ زرینی در تاریخ جان‌نثاری‌های قهرمانان پرافتخار گیلان به یادگار مانده را به محضر حضرت ولی عصر(عج)، مقام معظم رهبری و بیت مکرم این سردار رشید اسلام تبریک و تسلیت عرض کرده و برای خانواده عزیزشان صبر عظیم مسئلت دارم. بی‌شک ملت بزرگ ایران و مستضعفین منطقه خود را وامدار از جان‌گذشتگی‌ها و رشادت‌های دلاورانی، چون این شهید والامقام دانسته و سربازان و همرزمانش راه او را با اقتدار و قدرت ادامه خواهند داد. به گزارش ایسنا،  این فرمانده دلاور و شجاع گیلانی از یاران و همرزمان سردار شهید حاج قاسم سلیمانی بود. سردار محمدعلی حق بین پیشتاز رزمندگان گیلانی در نبل و الزهرا بود که بعد از آزادسازی این دو شهر، سردار قاسم سلیمانی در مقر رزمندگان گیلانی حضور یافت و این کار بزرگ را فاتح خیبر نامید. ""نشان فتح"" به‌عنوان سمبل عملیات پیروزمندانه رزمندگان اسلام و نشانی برای فاتحان عملیات پیروز رزمندگان اسلام انتخاب‌شده است. فرماندهی لشکر عملیاتی ۱۶ قدس گیلان، مشاور فرمانده نیروی زمینی سپاه و فرمانده قرارگاه مرکزی امام حسین (ع) نیروی زمینی سپاه از مهم‌ترین سمت‌های سردار حق بین در دوران حیات بود. انتهای پیام",گیلان,۳۱ فروردین ۱۴۰۰ / ۱۷:۴۲,"استانی-اجتماعی,_شهيد",فرمانده گیلانی فاتح نبل و الزهرا به همرزمان شهیدش پیوست
389,به گزارش ایسنا مسعود منصور در نشست مدیران حوزه معاونت آبخیزداری، مراتع و امور بیابان برنامه‌ریزی را نقشه راه  برای دستیابی به اهداف سازمانی برشمرد و خاطرنشان کرد: این رویکرد باید در سازمان نهادینه شود زیرا برنامه‌ریزی برای انتخاب گزینه‌های مناسب در مسیر پیش رو بسیار مهم است. رییس سازمان جنگل‌ها افزود: اقدامات قابل توجه‌ای در سال گذشته در قالب طرح ۹در ۹۹ در منابع طبیعی کشور صورت گرفته است و این طرح باید مورد بازنگری قرار گیرد و در بخش‌هایی که عقب ماندگی وجود دارد در سال ۱۴۰۰ دنبال شود. منصور اقدامات آبخیزداری در حوزه زاگرس، حفاظت از جنگل‌های کشور، اتمام ممیزی مراتع، توسعه گیاهان دارویی و فعال‌سازی ایستگاه‌های تولید بذر و نهال، زراعت چوب و غیره را از برنامه‌های اولویت‌دار سازمان جنگل‌ها نام برد که در سال ۱۴۰۰ در کنار سایر فعالیت و اقدامات ادامه خواهد داشت. رییس سازمان جنگل‌ها نظارت و ارزیابی بر فعالیت‌های منابع طبیعی را امری بسیار مهم خواند و تاکید کرد که در کلیه امور منجمله در قرارداد با پیمانکاران باید نظارت کافی صورت بگیرد و به هیچ وجه نباید با سرعت بخشیدن به کارها کیفیت فدای کمیت شود. وی بیان آمارهای مختلف و نادرست را آفتی بزرگ برای منابع طبیعی دانست و گفت: سازمان جنگل‌ها به هیچ عنوان نیازمند اعلام آمارهای غیر واقعی نیست و باید در ارائه آمار و اطلاعات نهایت دقت صورت گیرد. رییس سازمان جنگل‌ها، مراتع و آبخیزداری کشور در ادامه به استفاده از خدمات شرکت‌های دانش بنیان تاکید و اظهارکرد: ما امروز در حوزه‌های مختلف منابع طبیعی به‌ویژه در بخش آبخیزداری نیازمند به‌کارگیری تکنولوژی جدید و فناوری‌های نوآورانه هستیم و منابع طبیعی استان‌ها باید در به‌کارگیری روش‌های فناورانه فرهنگسازی کنند. منصورهمچنین گفت: کلیه طرح‌های منابع طبیعی باید مورد پایش و ارزیابی قرار گیرد و نتیجه این پایش‌ها باید توسط روابط عمومی به اطلاع مسئولان و افکار عمومی برسد. وی تاکید کرد: خروجی کار منابع طبیعی باید معلوم باشد و افکار عمومی باید بداند که نتیجه اقدامات منابع طبیعی چقدر اثر بخش بوده است و تا چه میزان توانسته فرسایش خاک را در کشور کاهش دهد و یا اقدامات در حوزه جنگل چقدر به روند حفاظتی کمک کرده و منجربه افزایش  سطح جنگل‌ها شده است. به گفته منصور کلیه اقداماتی که در منابع طبیعی انجام می‌شود باید دارای طرح باشد و این طرح‌ها باید دارای نقشه‌های مکان‌یابی شده باشند تا نتیجه فعالیت‌ها به‌صورت تطبیقی قابل رویت باشد. رییس سازمان جنگل‌ها یکی دیگر از اقدامات سال جاری را تصویب انجام اقدامات آبخیزداری برای استخراج کنندگان معدن در شورای عالی معادن برشمرد و گفت: در استان‌ها معدن‌کاران در کنار فعالیت معدنی باید اقدامات آبخیزداری انجام دهند. منصور در ادامه بر حفظ ذخیره‌گاه‌های جنگلی و مرتعی تاکید و اظهارکرد: در مورد گونه «گون» دستورالعمل وجود دارد و مناطقی که دارای ذخیره گاه گون هستند باید شناسایی و با کمک شورای عالی جنگل اعلام و تثبیت شوند. رییس سازمان جنگل‌ها در ادامه گفت: با کاهش بارندگی‌ها قطعاً امسال شاهد خشکسالی خواهیم بود و آبخیزداری با کارکردهایی که دارد می‌تواند در احیای قنات‌ها و تقویت سفره‌های زیرزمینی نقش آفرینی کند. وی خشکسالی را موجب طغیان آفات و بیماری در جنگل‌ها دانست و خاطر نشان کرد: تمامی کارشناسانی که به عرصه‌های منابع طبیعی وارد می‌شوند با رویت هر بیماری و آفات درختی باید حساس شوند و نسبت به این مهم واکنش نشان دهند. رییس سازمان جنگل‌ها در ادامه به نقش کویر و بیابان‌ها در کشور اشاره کرد و گفت: در بیابان‌های کشور ظرفیت‌ها و پتانسیل‌های بسیار بالایی وجود دارد و می‌تواند برای تولید انرژی پاک بسیار مثمر ثمر واقع شود.  وی افزود: در زمینه مقابله با بیابان زایی اقدامات در خور توجهی در کشور انجام شده و نیاز است این اقدامات با تهیه فیلم و کلیپ به مردم و مسئولان معرفی شود. به گزارش مرکز اطلاع‌رسانی سازمان جنگل‌ها در نشست بررسی برنامه های پیشنهادی سازمان جنگل‌ها پرویز گرشاسبی - معاون آبخیزداری، مراتع و امور بیابان، هوشنگ جزی - مدیرکل دفتر آبخیزداری و حفاظت خاک، ابوالقاسم حسین پور- مدیرکل دفتر کنترل سیل و آبخوانداری، ترحم بهزاد - مدیرکل دفتر مرتع و وحید جعفریان - مدیرکل دفتر امور بیابان - برنامه‌ها، سیاست‌ها و رویکردهای پیش روی بخش مربوطه در سال ۱۴۰۰ را در قالب پاورپوینت ارائه کردند و مورد بحث و بررسی قرار دادند. شایان ذکر است کلیه دفاتر فنی و مستقل سازمان موظف به ارائه برنامه‌های پیشنهادی خود در سال ۱۴۰۰ هستند. انتهای پیام,محیط زیست,۳۱ فروردین ۱۴۰۰ / ۱۷:۴۴,"سازمان منابع طبیعی و آبخیزداری,آبخيزداري",طغیان آفات در جنگل‌ها از تبعات خشکسالی در کشور
390,جمال حیدری در گفت‌وگو با ایسنا، اظهار کرد: ثبت نام در مدارس استعدادهای درخشان از ۱۱ تا ۲۵ فروردین بوده اما این بازه زمانی با توجه به درخواست های مکرر افزایش یافت و تا پایان ساعت ۲۴ امشب تمدید شد. وی افزود: متقاضیان شرکت در آزمون استعدادهای درخشان پایه هفتم و دهم تا ساعت ۲۴ امشب مهلت دارند که با مراجعه به نشانی   http://www.azmoon.medu.ir/portal/azmoon.php نسبت به ثبت نام اقدام کنند. همچنین کارت ورود به جلسه یک هفته پیش از آغاز آزمون‌ در سامانه مذکور بارگذاری خواهد شد. رئیس اداره استعدادهای درخشان و دانش‌پژوهان جوان اداره کل آموزش و پرورش خوزستان با اشاره به زمان برگزاری آزمون‌ها، تصریح کرد: زمان برگزاری آزمون پایه هفتم، روز پنجشنبه (۲۰ خرداد) و زمان برگزاری آزمون ورودی پایه دهم روز جمعه (۲۱ خرداد) به صورت همزمان کشوری خواهد بود. این زمان با هماهنگی ستاد ملی کرونا تعیین شده است و اگر بنا باشد تغییری حاصل شود از طریق سامانه مذکور اطلاع رسانی خواهد شد. حیدری در پایان در خصوص تمهیدات در نظر گرفته شده برای برگزاری این آزمون‌ها در استان، گفت: در استان خوزستان تمهیدات لازم برای رعایت شیوه نامه‌های بهداشتی در حوزه‌های آزمونی در نظر گرفته شده است تا داوطلبان با آرامش بتوانند در آزمون شرکت کنند. انتهای پیام,خوزستان,۳۱ فروردین ۱۴۰۰ / ۱۷:۴۶,"استانی-اجتماعی,اخبار اجتماعی - خوزستان,استعدادهاي درخشان",امشب، آخرین مهلت ثبت‌نام در آزمون استعدادهای درخشان
391,به گزارش ایسنا به نقل از قوه قضاییه، مراسم افتتاح دادسرای عمومی و انقلاب لواسانات با حضور حجت الاسلام والمسلمین منتظری دادستان کل کشور و محمد جواد حشمتی مهذب رئیس کل دادگستری استان تهران برگزار و حوزه قضایی لواسانات به دادگستری ارتقا یافت. محمد جواد حشمتی مهذب رئیس کل دادگستری استان تهران در این مراسم در ابتدا به توصیه امام علی (ع) به اطرافیان مبنی بر رعایت نظم در امور و اصلاح ذات البین اشاره کرد و گفت: عدم رعایت اصول تأکیدی امام علی (ع) به جامعه و بیت‌المال صدمه فراوان زده است، با رعایت و اجرای قانون همه جامعه روی خوش را می‌بیند و تمام امور وفق موازین خواهد بود؛ متأسفانه قانون‌گریزی به یک رسم نانوشته تبدیل شده که پرونده‌های فراوان و نابسمانی‌هایی که با آن مواجه هستیم ناشی از همین مورد است، اگر اصلاح ذات البین سرلوحه کار ما باشد قطعاً مدینه فاضله‌ای خواهیم داشت که در جای جای آموزه‌های دینی و کلام امام علی (ع) به آن تأکید شده است. رئیس کل دادگستری استان تهران اشاره کرد: در سال ۹۹، تعداد ۲ میلیون و ۵۰۰ هزار پرونده وارده داشته‌ایم که آمار قابل توجهی است. حشمتی افزود: برخی از افراد متأسفانه با سوءاستفاده از جایگاه خود و تغییر کاربری اراضی زمین‌هایی را به تصرف خود درآوردند که ارزش عددی آن‌ها نجومی است رسیدگی به همه این موارد بدون خط قرمز در دستور کار است . رئیس کل دادگستری استان تهران گفت: برای مثال در رودبار قصران یک عرصه هفده هکتاری در سال‌های گذشته توسط یکی فردی با قیمت خریداری شد و در طرح توجیهی آن آمده بود که جهت احداث مرکز آموزشی و فرهنگی است ولی اکنون تبدیل به ویلاهایی مجلل و اشرافی شده است. مردم این موارد را می‌بینند و نظاره‌گر هستند ما به این گونه موارد بدون ملاحظه رسیدگی قضایی میکنیم. وی بیان داشت: ما در حد توان خودمان مبارزه و مقابله کرده‌ایم و خوشبختانه مقامات عالی و موثر قوه قضاییه خصوصا ریاست قوه قضاییه بر پیگیری این موضوعات تأکید فراوان دارند؛ اگر قرار است عده‌ای این تصرفات را در اختیار داشته باشند باید با نظام تسویه کنند وگرنه با آن‌ها برخورد جدی خواهد شد. رئیس کل دادگستری تهران خاطرنشان کرد: دادسرای لواسان با پیگیری دادستان کل کشور، تأسیس شد و این ناشی از اهمیت موضوع تصرفات غیرقانونی در منطقه لواسان است. همکاران قضایی که در لواسان مستقر شدند در مقوله مبارزه با فساد و در اجرای منویات دادستان کل کشور آماده باشند. وی تاکید کرد: رسیدگی‌های دقیق و اتقان آرا باید سرلوحه کار همه ما باشد؛ چرا که هم مردم مطالبه‌گر آن هستند و هم مقامات قوه قضاییه و ما برای اتقان آرا ایستگاه‌ها و فیلترهایی را ایجاد کرده‌ایم که بتوانیم به نتیجه مطلوب برسیم، امیدوارم با یاری خداوند به متون اصلی و باورهای دینی برگردیم و جرایم و پرونده‌ها را به درستی مدیریت نماییم و بتوانیم مردم را به نظام دلگرم کنیم. انتهای پیام,حقوقی و قضایی,۳۱ فروردین ۱۴۰۰ / ۱۷:۵۱,رییس کل دادگستری استان تهران,ساخت ویلاهای مجلل به جای مرکز آموزشی و فرهنگی
392,به گزارش ایسنا، در این نشست، روسای هیات‌های مذاکره کننده کشورهای طرف ‌برجام به بحث و بررسی در خصوص آخرین وضعیت گفتگوهای فنی و پیش‌نویس های اولیه متون و نحوه تداوم گفتگوها پرداختند. در نشست امروز کمیسیون مشترک، سید عباس عراقچی رئیس هیأت ایرانی ضمن تصریح مجدد اصول و مواضع جمهوری اسلامی ایران در ارتباط با برجام و مسیری که باید طی شود، روند کنونی گفتگوها را به رغم دشواری ها و چالش های موجود، رو به جلو ارزیابی کرد.‌ عراقچی در عین حال تأکید کرد که هیات ایرانی هر زمان که روند گفت و گوها به سمت زیاده خواهی، وقت کشی و چانه زنی های غیرمنطقی برود، گفت و گوها را متوقف خواهد کرد. در این نشست، کشورهای مشارکت کننده در برجام توافق کردند علاوه بر دو گروه کارشناسی فعلی (در حوزه لغو تحریم ها و هسته ای) هفته آینده یک گروه کارشناسی سوم نیز برای گفتگو در خصوص ترتیبات عملی مورد نیاز برای اجرایی شدن لغو تحریم ها و سپس بازگشت آمریکا به برجام  ایجاد شود. هیات ها پس از مشورت در پایتخت های متبوع خود، هفته آینده ضمن از سر گیری نشست کمیسیون مشترک برجام،  گفت و گوهای فنی و کارشناسی را دنبال خواهند کرد. انتهای پیام,سیاست خارجی,۳۱ فروردین ۱۴۰۰ / ۱۷:۵۲,"سيدعباس عراقچي,کمیسیون مشترک برجام,برجام",نشست کمیسیون مشترک برجام پایان یافت؛ دیپلمات‌ها برای مشورت به تهران بازمی‌گردند
393,به گزارش ایسنا، دفتر اطلاع‌رسانی قاسم الاعرجی،‌ مشاور امنیت ملی عراق در بیانیه‌ای که در اختیار خبرگزاری ناس عراق گذاشت، اعلام کرد، الاعرجی در دفتر خود میزبان عبدالعزیز الشمری، سفیر عربستان در بغداد بود. براساس این بیانیه، الاعرجی با سفیر عربستان به بررسی تقویت روابط برادرانه بین بغداد و ریاض پرداخت و بر اهمیت نزدیک کردن دیدگاه‌ها با همه از طریق مذاکرات سازنده و تلاش مشترک تاکید کرد. طبق این بیانیه، دو طرف به بررسی اوضاع سیاسی و امنیتی منطقه، راه‌های تضمین پایان دادن به اختلافات در جهت خدمت به منافع کشورها و ملت‌های منطقه پرداخته و بر مذاکرات، تفاهم و حسن‌هم‌جواری تاکید کردند که منجر به تقویت ثبات و توسعه و ترغیب سرمایه‌گذاری در تمام زمینه‌ها می‌شود. در این دیدار همچنین بر اهمیت ثبات بیشتر در منطقه از طریق عبور از بحران‌ها و تمرکز بر منافع مشترک کشورها و ملت‌های منطقه تاکید شد. انتهای پیام,آسیا،خاورمیانه,۳۱ فروردین ۱۴۰۰ / ۱۷:۵۴,"عربستان,عراق",ثبات بیشتر در منطقه، محور دیدار مشاور امنیت ملی عراق و سفیر عربستان
394,به گزارش ایسنا، بنابر اعلام فراگیری، آموزش تلفظ زبان انگلیسی با لهجه آمریکایی و بریتیش به صورت ویدیویی در سایت فراگیری قابل مشاهده است. برای یادگیری تلفظ صحیح زبان اولین قدم تسلط به IPA و آشنایی با صداهای مختلف در زبان انگلیسی است. سایت فراگیری شامل تمام موارد آموزش تلفظ زبان انگلیسی به صورت رایگان و ویدیویی می باشد. یادگیری حروف و صداهای هر زبانی اولین قدم برای به دست آوردن توانایی درک و بیان کلمات و جملات است. زبان آموزان با یادگیری بخش های مختلف IPA می توانند کلمات و جملات را به درستی بیان کنند. IPA در زبان انگلیسی شامل موارد زیر می شود: 1. Diphthong Sounds: یادگیری تلفظ صداها دو حرفی 2.  Vowel Sounds: آموزش حروف مصوت و صدا دار 3. Sounds Consonant: فراگیری حروف صامت و بی صدا برای بیان صحیح کلمات انگلیسی حتما می بایست به تاکید بخش های هر کلمه را توجه کرد. اینکه کدام بخش از هر کلمه با تاکید بیشتری یان می شود و کدام بخش تاکید کمتری دارد را در دیکشنری ها می توان بررسی کرد. در زبان انگلیسی مانند سایر زبان ها بسیاری از کلمات و بخش های جمله با یکدیگر تلفیق می شوند. به همین دلیل است که آنچه می شنوید و آنچه نوشته می شود با یکدیگر تفاوت دارد. در واقع تلفیق کلمات باعث افزیش سرعت صحبت کردن و همچنین مکالمه میشود. افراد بومی آمریکا، انگلیس، استرالیا و کانادا بسیاری از کلمات و بخش های جمله را در مکالمه حذف می کنند. این امر جهت افزایش سرعت مکالمه و طبیعی شدن روند مکالمه است. همانند زبان فارسی که بیشتر موارد کلمات در جمله ها به یکدیگر متصل می شوند در بیان و مکالمه، سایر زبان ها نیز این ویژگی را دارا می باشند. گاهی بین خود کلمه و برخی اوقات بین بخش های یک جمله اتصال در بیان آن ایجاد می شود. اینکه در یک جمله چه بخش هایی بلندتر، واضح تر و با تاکید بیشتری بیان شوند درواقع ساختار بیانی هر فرد را شکل می دهد. با تغییر تاکید هر بخش می توان مفوم اصلی را در جمله انتقال داد. آموزش زبان انگلیسی شامل تلفظ، گرامرو لغات است که سایت فراگیری به صورت ویدیویی این موارد را آموزش می دهد. برای شروع کافی است عبارت فراگیری را در گوگل جستجو کنید و وارد سایت شوید. انتهای رپرتاژ آگهی,خبر بازار,۳۱ فروردین ۱۴۰۰ / ۱۷:۵۹,"سایت فراگیری,آموزش",آموزش تلفظ زبان انگلیسی
395,دکتر محمد طاهری اظهار کرد: تعداد مراجعان سرپایی به اورژانس بیمارستان‌ها با علائم تنفسی مشکوک به کرونا طی ۲۴ ساعت گذشته ۱۳۰۱ مورد بوده که از این تعداد ۲۵۳ مورد در بخش عادی و ۳۴ نفر در بخش ICU بستری هستند و حال ۶۱ نفر وخیم گزارش شده است. سخنگوی دانشگاه علوم پزشکی ابن سینا تصریح کرد: تعداد موارد مثبت بستری و سرپایی با ۶۷۶ مورد جدید در بخش سرپایی به ۳۳ هزار و ۸۱۱ و در بخش بستری به ۱۳ هزار و ۲۵۶ مورد جدید افزایش یافته است و تعداد موارد فوت با ۱۴ مورد جدید به عدد ۱۷۶۱ نفر رسید.  به گزارش ایسنا و به نقل از روابط عمومی دانشگاه علوم پزشکی همدان، وی در رابطه با آمار شهرستان‌ها مطرح کرد: در شهرستان اسدآباد ۵۱۱ نفر، بهار ۷۳۰ نفر، تویسرکان ۸۴۲ نفر، رزن ۵۷۴ نفر، درگزین ۲۲۲ نفر، فامنین ۲۴۳ نفر، کبودراهنگ ۸۲۸ نفر، ملایر ۲۴۰۱ نفر، نهاوند ۱۷۰۴ نفر، همدان ۴۸۶۴ نفر و خارج از استان ۳۳۷ نفر به این بیماری مبتلا شده‌اند. انتهای پیام,همدان,۳۱ فروردین ۱۴۰۰ / ۱۷:۵۵,"استانی-اجتماعی,کروناویروس,همه_باهم_علیه_کرونا,دانشگاه علوم پزشكي",ابتلای ۶۷۶ مورد جدید به کرونا و مرگ ۱۴ همدانی
396,به گزارش ایسنا، بابک دین پرست در پایان جلسه قرارگاه ستاد ملی مقابله با کرونا گفت: امروز سیزدهمین جلسه قرارگاه مقابله با کرونا با دو دستور کار مهم برگزار شد که نخست گزارش کمیته های بهداشت و درمان وزارت بهداشت در خصوص رعایت پروتکل های بهداشتی ارائه شد. در این گزارش آخرین وضعیت رنگ بندی شهرهای کشور به لحاظ کرونایی اعلام شد که طی آن ۳۰۱ شهر قرمز، ۹۵ شهر نارنجی، ۴۵ شهر زرد و هفت شهر آبی هستند. وی افزود: بر اساس این گزارش رعایت پروتکل های بهداشتی به صورت میانگین در کشور به ۵۵ درصد رسیده که باید این میزان به بالای ۹۰ درصد افزایش پیدا کند. در این راستا بیشترین موارد در خصوص عدم رعایت پروتکل های بهداشتی توسط تالارهای پذیرایی، تهویه اماکن عمومی و استفاده از ماسک در اماکن عمومی به تفکیک شهرها اعلام شد. وی ادامه داد: بر همین اساس امروز وضعیت به همه استان ها اعلام خواهد شد تا در جهت افزایش رعایت پروتکل ها اقدامات لازم انجام شود. وی تاکید کرد: نظارت بر رعایت پروتکل های بهداشتی به صورت گزارش های هفتگی به قرارگاه اعلام خواهد شد. وی تاکید کرد: موضوع دوم برخورد با ناقضین قرنطینه ها بود که در این جلسه مطرح شد و طی گزارش وزارت بهداشت ۲۱ هزار نفر به صورت قطعی قرنطینه را نقض کردند که مقرر شد کمیته اجتماعی ستاد ملی مقابله با کرونا مکانیزم برخورد قانونی در این مورد را ابلاغ کند. عدم رعایت برخی پروتکل ها توسط برخی دستگاه ها لیستش تهیه و در اختیار قرارگاه ستاد ملی مقابله با کرونا قرار گرفته است. وی ادامه داد: بی تردید مسئولیت نظارت با وزارت بهداشت و درمان است و برابر تفاهم انجام شده مصادیق نقض رعایت پروتکل ها به ما اعلام می شود. از تاریخ اول تا ۲۷ فروردین ۳۶۷ هزار مورد بازرسی انجام شده که طی آن ۳۱۴۶ مورد پلمب انجام شده است و پیگیری های جدی ادامه خواهد داشت. در خصوص عدم رعایت پروتکل ها توسط دستگاه ها از سوی وزیر کشور ابلاغیه ای به استانداران انجام خواهد شد. دبیر قرارگاه ستاد ملی مقابله با کرونا در پاسخ به ایسنا در خصوص آخرین وضعیت سلامت وزیر کشور گفت: خوشبختانه ایشان از بیمارستان مرخص شدند و در حال گذراندن دوران درمان هستند. انتهای پیام,جامعه، شهری,۳۱ فروردین ۱۴۰۰ / ۱۸:۰۰,"وزارت كشور ,همه_باهم_علیه_کرونا,قرنطینه",۲۱ هزار نفر قرنطینه را نقض کردند/آخرین وضعیت سلامت وزیر کشور
397,به گزارش ایسنا، باشگاه آکادمی کیا با صدور بیانیه‌ای نسبت به محکومیت توسط کمیته انضباطی هیات فوتبال استان تهران واکنش نشان داد. در این بیانیه آمده است: در رای صادر شده از سوی کمیته انضباطی هیات فوتبال استان تهران به شماره ۱۸۸/ک/۲۰۶ مورخ ۳۰ /۱ /۱۴۰۰، بدون هیچ مدرک و مستندی، این اتهام سنگین به آکادمی کیا نسبت داده شده است که این آکادمی از بازیکنی به نام آقای محمد صدرا طاهر اسماعیل استفاده نموده در حالی که نام واقعی آن محمد رضا طاهر اسماعیل است! و ادعا شده است که محمد رضا طاهر اسماعیل با مشخصات جعلی برادرش محمد صدرا طاهر اسماعیل در مسابقات شرکت کرده است و در نهایت قید شده که با توجه به جثه و فیزیک بدنی آقای محمد رضا طاهر اسماعیل حدوداً با سن ۲۰ الی ۲۱ تطبیق می‌کند! ۱- آکادمی کیا، رسماً اعلام می‌نماید که آقای محمد صدرا طاهر اسماعیل متولد ۸ /۳ /۸۶ بازیکن این باشگاه است و همین شخص با مدارک شناسایی رسمی خود در مسابقات ثبت نام نموده و همین شخص در تمام مسابقات حضور پیدا کرده و هیچ شخصی به جای وی و با مدارک وی به میدان نرفته است. ۲- مشخص نیست که کمیته محترم هیات فوتبال استان تهران (که البته فقط یکی از اعضای آن کمتیه در جلسه رسیدگی مورخ ۲۶ /۱۲ /۱۳۹۹حضور داشته است) بدون استعلام از مراجع ذی صلاح جهت احراز هویت، و صرفاً بر اساس مشاهده چشمان خود، این اتهام سنگین را وارد نموده اند که آکادمی کیا از شخص دیگری غیر از بازیکن ثبت نام شده، در مسابقات استفاده کرده است!؟ بسیار واضح است که متاسفانه، اتکا به چشمان و استنباط رسیدگی کننده به این پرونده، جایگزین روش های تشخیص هویت اشخاص از قبیل تست DNA و غیره شده است. ۳- مشخص نیست که کمیته محترم انضباطی هیات فوتبال استان تهران، چگونه و صرفاً بر اساس جثه یک فرد، سن واقعی او را تشخیص داده و بر اساس قدرت چشمان خود، اقدام به صدور رای و ورود اتهامی به این سنگینی نموده‌اند!؟ همانطور که مشخص است، سن هر شخص با آزمایشات دقیق مربوط به اسکن استخوان (ایکس ری و MRI)، مشخص می‌گردد ولی در این پرونده ظاهرا چشمان یک نفر از اعضای کمیته انضباطی هیات فوتبال استان تهران، علاوه بر تشخیص هویت، ملاک تعیین سن بازیکن گردیده است! ۴- در قسمتی از رای اشاره شده است که شخصی که از طرف آکادمی کیا به عنوان محمدرضا طاهر اسماعیل به کمیته انضباطی معرفی شده بود، کارت ملی و کارت پایان خدمت به همراه نداشته است و ...! در حالی که اولاً شناسنامه عکس دار همراه وی بوده که مشخص نیست به چه جهت در رای اشاره ای به آن نشده و ثانیاً کارت ملی وی هنوز صادر نشده و رسید درخواست کارت ملی وی به کمیته انضباطی ارائه شده بوده است. ۵- لازم به ذکر است که موضوع همین پرونده، سابقا نیز در همان کمیته محترم انضباطی هیات فوتبال استان تهران مطرح شده بوده که منجر به برائت آکادمی کیا شده بوده است. لکن علی الظاهر آن پرونده مفقود و از دسترس خارج شده است؟! ۶- واضح است که آکادمی کیا، مطابق مقررات، اعتراض شدید خود را نسبت به این رای سراسر اشتباه و سرشار از تهمت های اثبات نشده، تا اثبات حقانیت آکادمی و بازیکن، در مراجع ذی صلاح انجام خواهد داد و طبق قانون، حق شکایت از شخص یا اشخاصی که با سوء استفاده از منصب خود، بدون مدرک و مستند، اقدام به هتک آبرو و حیثیت چندین و چندساله اشخاص نموده اند برای این آکادمی محفوظ خواهد بود. بدیهی است که مطابق قوانین و مقررات، علاوه بر عواقب کیفری، جبران کلیه خسارات مادی و معنوی ناشی از ورود این اتهامات سنگین، بر عهده شخص یا اشخاصی است که در اتخاذ و اعلام چنین تصمیم غیر قانونی مستقیم یا غیر مستقیم، شریک یا به نحوی مداخله داشته اند. به گزارش ایسنا، پس از شکایت‌هایی که درباره حضور یک بازیکن ۲۱ ساله در تیم جوانان آکادمی کیا مطرح شده بود در نهایت کمیته انضباطی هیات فدراسیون فوتبال استان تهران با بررسی اسناد و  مدارک رای به محکومیت آکادمی کیا داد و اعلام کرد تعدادی از بازی های این تیم ۳ بر صفر به سود حریفان شود. بر همین اساس  قهرمانی آکادمی کیا از این تیم گرفته شده و تیم نوجوانان استقلال قهرمان لیگ تهران می‌شود. انتهای پیام,فوتبال، فوتسال,۳۱ فروردین ۱۴۰۰ / ۱۸:۰۹,تیم آکادمی کیا,بیانیه آکادمی کیا درباره اتهام استفاده از بازیکنان غیر مجاز
398,به گزارش ایسنا، ۱۷۱ تن از نمایندگان مجلس شورای اسلامی در این نامه خواستار ارجاع قانون مصوب مجلس در خصوص اصلاح قانون انتخابات ریاست جمهوری که به تأیید شورای نگهبان رسیده، جهت ابلاغ به مجلس شورای اسلامی شدند. متن کامل این نامه به شرح زیر است: «حضرت آیت الله جنتی دبیر محترم شورای نگهبان سلام علیکم؛ با احترام و با تبریک ایام ماه پربرکت رمضان، به عرض می‌رساند مجلس شورای اسلامی طی چهار ماه گذشته با همکاری برخی اعضای شورای نگهبان و بعد از برگزاری جلسات متعدد کارشناسی و با هدف ساماندهی ثبت‌نام داوطلبان انتخابات ریاست جمهوری و اجرای سیاست‌های کلی انتخابات ابلاغی مقام معظم رهبری (مد ظله العالی) در نهایت طرح اصلاح قانون انتخابات ریاست جمهوری را به‌تصویب رساند. خوشبختانه مصوبه مجلس شورای اسلامی با یک رفت و برگشت با رأی قاطع فقها و حقوقدانان شورای نگهبان به تأیید آن شورا رسید، اما پس از چند روز از زمان تأیید مصوبه مجلس توسط شورای نگهبان، هیئت عالی نظارت مجمع با اعلام سه ایراد تلاش نمود مانع نهایی شدن قانون مصوبه مجلس شود. تعدادی از اعضای کمیسیون امور داخلی کشور و شوراهای مجلس به‌منظور تأمین نظر هیئت عالی نظارت مجمع جلسه‌ای سه‌ساعته با نماینده این هیئت و تعدادی از اعضای شورای نگهبان به‌صورت مشترک برگزار و در آن جلسه اصلاحات مورد نظر هیئت عالی نظارت مورد تفاهم قرار گرفت و همین اصلاحات در جلسه روز سه‌شنبه مورخ ۱۴۰۰/۱/۲۴ در صحن علنی مجلس به‌تصویب رسید تا مجلس شورای اسلامی فراتر از برداشت قانونی خود همکاری کامل با نهادهای وابسته به نظام را به منصه ظهور رسانده باشد. اما با کمال تعجب و با اینکه قریب به اتفاق اعضای شورای نگهبان همانند اکثریت قاطع نمایندگان مجلس بر ضرورت نهایی شدن این قانون تأکید دارند، متأسفانه هیئت مذکور بعد از چند روز با تشکیل جلسه‌ای مجازی بر نظرات گذشته خود مبنی بر مغایرت مصوبه مجلس با سیاست‌های کلی اصرار ورزید تا این بار ثابت کند نظارت این هیئت بیش از آنکه بر اجرای سیاست‌های معطل‌مانده انتخابات ابلاغی مقام معظم رهبری (مد ظله العالی) باشد بر ادامه تعطیلی آن سیاست‌ها استوار است. حضرت آیة الله جنتی! شورای نگهبان مسئول نظارت بر انتخابات است و مسئول تأیید صلاحیت داوطلبان انتخابات ریاست جمهوری هم خود شورای نگهبان است. مخاطب اصلی سیاست‌های کلی انتخابات نیز خود شورای نگهبان است. مطابق بند (۴) سیاست‌های کلی قانونگذاری که در سال ۱۳۹۸ توسط مقام معظم رهبری (مد ظله العالی) ابلاغ شده است و به‌صورت طبیعی مقررات سابق بر آن را نسخ نموده است، هیئت عالی نظارت مجمع به‌تنهایی و بدون همکاری و تأمین نظر شورای نگهبان نمی‌تواند با تشخیص خود موجب توقف روند قانونگذاری شود. اکنون که شورای نگهبان به‌عنوان مخاطب اصلی سیاست‌های کلی انتخابات با نظر مثبت و قاطع خود مصوبه مجلس را برای ساماندهی ثبت‌نام داوطلبان انتخابات ریاست جمهوری تأیید نموده است و مطابق اطلاع، بیش از دوسوم اعضای محترم شورای نگهبان به‌لحاظ کارشناسی نظر هیئت عالی نظارت مجمع که در خصوص وظایف اختصاصی شورای نگهبان ابراز شده است را مغایر نظرات اعلامی شورای نگهبان می‌شناسند و تأخیر در ابلاغ اصلاحیه قانون انتخابات را مضر به حال کشور می‌دانند. لذا نمایندگان امضاکننده این نامه ضمن اذعان به شأن والای شورای نگهبان در نظام حقوقی و قانونگذاری کشور و ضمن احترام به همه نهادهای قانونی، نظر شورای نگهبان را در تأیید مصوبه مجلس شورای اسلامی فصل‌الخطاب دانسته و ایرادات هیئت عالی نظارت مجمع را در این خصوص فاقد اعتبار حقوقی برای توقف مصوبه مجلس شورای اسلامی اعلام می‌کنیم و از جنابعالی تقاضا داریم قانون مصوب مجلس که به تأیید آن شورا رسیده را جهت ابلاغ به مجلس شورای اسلامی ارجاع فرمایند.» انتهای پیام,مجلس,۳۱ فروردین ۱۴۰۰ / ۱۸:۱۱,"طرح اصلاح قانون انتخابات ریاست جمهوری,شوراي نگهبان,مجلس یازدهم,مجمع تشخيص مصلحت نظام ",ایرادات مجمع به طرح اصلاح قانون انتخابات فاقد اعتبار حقوقی است/ نظر شورا فصل‌الخطاب است
399,بهادر عبدالغنی در گفت‌وگو با ایسنا از تردد عابر پیاده و توقف خودرو از چهارراه فارابی تا میدان معلم در شهرکرد خبر داد و اظهار  کرد: این تصمیم به‌منظور پیشگیری از شیوع ویروس کرونا و براساس مصوبا ستاد مقابله با کرونای شهرستان شهرکرد اتخاذ شده است. شهردار شهرکرد افزود: به همین منظور تردد عابرین پیاده و توقف خودرو از ساعت ۱۷ عصر تا ۲۲ شب در سراسر این مسیر ممنوع است و برای متخلفان جرایمی در نظر گرفته شده است، از ساعت ۲۲ شب نیز که ممنوعیت کلی تردد در تمامی خیابان‌های سطح شهر اعمال می‌شود. وی بیان کرد: این مسیر جزو مسیرهای پرازدحام برای پیاده‌روی و دوچرخه‌سوار است، بنابراین برای جلوگیری از تجمع و ازدحام این تصمیم اتخاذ شد، از شهروندان درخواست می‌شود همکاری لازم را با متولیان امر در اجرای این مصوبه داشته باشند. گفتی است، مسیر چهارراه فارابی تا میدان معلم در شهرکرد به جاده سلامت معروف است و افراد زیادی برای پیاده‌روی، دوچرخه‌سواری و ورزش در ساعات عصر و شب مراجعه می‌کنند. انتهای پیام,چهارمحال و بختیاری,۳۱ فروردین ۱۴۰۰ / ۱۸:۱۳,"استانی-اجتماعی,منطقه چهارمحال و بختیاری,محدودیت‌های کرونایی",ممنوعیت تردد عابرین پیاده در یکی از خیابان‌های پرازدحام شهرکرد
400,"به گزارش ایسنا، عبدالباری عطوان، سردبیر روزنامه رای الیوم در بخشی از یادداشت خود با اشاره به خبری که اخیرا در رویترز، خبرگزاری فرانسه و روزنامه فایننشنال تایمز مبنی بر دیدار هیات ایرانی و هیات سعودی در شهر بغداد منتشر شد، نوشت: رسانه‌های گروهی سعودی و در راس آنها خبرگزاری رسمی این کشور مثل همیشه خبر یاد شده را تکذیب کردند. تکذیب این خبر از سوی رسانه‌های گروهی و رسمی سعودی به ویژه خبرگزاری واس سوال برانگیز است زیرا وقتی که خود آمریکا به عنوان بزرگ‌ترین کشور جهان به همراه پنج کشور بزرگ دیگر با هیات ایرانی مذاکرات ""غیرمستقیم"" برگزار می‌کند و بر اساس شرایط ایران تمامی امتیازات مورد نظر را ارائه می‌دهد تا بتوانند تهران را به توافق هسته‌ای بازگردانند پس چرا نباید مقامات سعودی همان راه را در پیش بگیرند و در صدد حل و فصل تمامی اختلافات منطقه‌ای با همسایه مسلمان خود یعنی ایران باشد. وی در ادامه با اشاره به گرفتاری های عربستان در یمن و حملاتی که انصارالله علیه این کشور انجام می دهد نوشت: سعودی ها به دنبال راه دررو از این گرفتاری و انجام مذاکره با ایران به عنوان بزرگ‌ترین و شاید تنها حامی «جنبش انصارالله» هستند، به ویژه بعد از این که آمریکا به حمایت خود از عربستان پایان داده و تصمیم گرفته است تا فروش تسلیحات و مهمات به سعودی‌ها را متوقف کند. بنابراین در چنین شرایطی انجام مذاکره با ایران اوج تدبیر و اندیشه و واقع‌گرایی است. عطوان در بخش دیگر این یادداشت آورده است: برگزاری نشست با ایرانیان در بغداد بر اساس طرح پیشنهادی ریاض و تلاش برای یافتن راه حل برای تمامی اختلافات باقی مانده نشان دهنده سیاست جدید سعودی است و برجسته‌ترین عنوان سیاست مذکور دست برداشتن از ""لجبازی"" و ""خودبزرگ بینی"" و تمامی سیاست‌های کنونی است که عربستان را به چنین وضعیت سختی رسانده است. انتهای پیام",سیاست خارجی,۳۱ فروردین ۱۴۰۰ / ۱۸:۱۴,"ایران و عربستان,عبدالباری عطوان",رای الیوم: عربستان راه آمریکا را درپیش بگیرد ‌و به دنبال حل اختلافات با ایران باشد
401,به گزارش ایسنا، متن نامه زهره الهیان نماینده تهران به آیت الله رئیسی رئیس قوه قضاییه به شرح زیر است: «بسمه تعالی حضرت آیت الله رئیسی ریاست محترم قوه قضاییه سلام علیکم همانگونه که استحضار دارید یکی از بازارهای فعال جذب نقدینگی در کشور، بازار سرمایه می‌باشد که بالغ بر ۵۷ میلیون سرمایه گذار در این بازار حضور دارند. علیهذا، نحوه نظارت و کنترل تخلفات احتمالی بازار گردانان با مختصات جنگ اقتصادی کنونی تناسب ندارد و نظارت ناکافی منجر به ضرر و زیان‌های نجومی و تکراری گردید لذا فقدان دادگاه تخصصی مستقل برای برخورد با اختلال گران و مجرمان در بورس، مشهود است. از ریاست محترم قوه قضائیه، تقاضامندیم به موجب صیانت و حفظ سرمایه‌های ملی و جلوگیری از خروج آن از طریق ارزهای دیجیتال و خرید املاک بدون پشتوانه در سایر کشورها در خصوص ایجاد دادگاه و نظارت تخصصی در بورس، دستورات مقتضی را صادر فرمایند. زهره الهیان نماینده مردم تهران، شمیرانات، ری، اسلامشهر و پردیس» انتهای پیام,مجلس,۳۱ فروردین ۱۴۰۰ / ۱۸:۱۷,"بازار بورس,رييس قوه قضاييه,سيدابراهيم رئيسي,مجلس یازدهم",درخواست الهیان از رئیسی برای تشکیل دادگاهی جهت برخورد با متخلفان بازار بورس
402,به گزارش ایسنا، میخائیل اولیانوف، نماینده روسیه در سازمان‌های بین‌المللی واقع در وین روز سه‌شنبه در توییتی نوشت: امروز کمیسیون مشترک برجام با خرسندی توجه خود را به پیشرفت حاصله در مذاکرات برای احیای توافق هسته‌ای معطوف کرد. تصمیم گرفته شد که فرصتی داده شود تا هیات‌های به کار خویش برسند و با پایتخت‌های خود مشورت کنند. کمیسیون در ابتدای هفته آینده برگزار خواهد شد. به گزارش ایسنا، در نشست کمیسیون مشترک امروز که دقایقی پیش به اتمام رسید، روسای هیات‌های مذاکره کننده کشورهای طرف ‌برجام به بحث و بررسی در خصوص آخرین وضعیت گفتگوهای فنی و پیش‌نویس های اولیه متون و نحوه تداوم گفتگوها پرداختند. در این نشست سید عباس عراقچی، رئیس هیأت ایرانی ضمن تصریح مجدد اصول و مواضع جمهوری اسلامی ایران در ارتباط با برجام و مسیری که باید طی شود، روند کنونی گفتگوها را به رغم دشواری ها و چالش های موجود، رو به جلو ارزیابی کرد.‌ عراقچی در عین حال تأکید کرد که هیات ایرانی هر زمان که روند گفت و گوها به سمت زیاده خواهی، وقت کشی و چانه زنی های غیرمنطقی برود، گفت و گوها را متوقف خواهد کرد. انتهای پیام,سیاست خارجی,۳۱ فروردین ۱۴۰۰ / ۱۸:۱۷,"کمیسیون مشترک برجام,بازگشت آمریکا به برجام,میخائیل اولیانوف",اولیانوف: نشست آتی کمیسیون مشترک برجام هفته آتی برگزار می‌شود
403,پرویز سلیم زاده در گفت و گو با ایسنااشاره به اینکه پلدشت در واقع قطب کشاورزی در سطح استان است، افزود: طرح شبکه آبیاری زهکشی آذربایجان غربی در شهرستان پلدشت به مساحت ۲۸ هزار هکتار، احیا و مرمت ۱۳ رشته قنات، لایروبی انهار سنتی به طول ۱۸۰ کیلومتر، احیا و توسعه اراضی به مساحت ۷۸۰۰هکتار بخشی دیگر از خدمات جهاد کشاورزی است.  وی با اشاره به میزان پیشرفت جهاد کشاورزی در طی انقلاب اسلامی گفت: تصریح کرد: اجرای زهکشی های عمقی دشت زنگنه به مساحت ۱۲۰۰ هکتار به همراه ۳ فقره ایستگاه پمپاژ نمونه کوچکی از طرح های جهاد کشاورزی در این بازه زمانی است.  سلیم زاده اظهار کرد: اجرای شهرک گلخانه ای به مساحت ۲۵ هکتار، احداث مجتمع دامداری به مساحت ۵۰ هکتار، تسطیح و یکپارچه سازی اراضی بهلول آباد به مساحت ۵۰۰۰ هکتار، اجرای آبیاری تحت فشار خرده مالکی بالغ بر ۱۲۰۰ هکتار گوشه ای دیگر از این اقدامات است.  مدیر جهاد کشاورزی پلدشت از تخصیص ۱۴ میلیارد تومان تسهیلات بانکی جهت خرید ماشین آلات کشاورزی و توسعه کشاورزی خبرداد. سلیم زاده گفت: راه اندازی ایستگاه دامپروری، گاوداری، مرغداری، تعاونی های صیادی، پرورش آبزیان تنها گوشه ای از هزاران فعالیت های این سازمان درطول انقلاب بوده و منجر به اشتغالزایی هزاران نفر شده است. انتهای پیام,آذربایجان غربی,۳۱ فروردین ۱۴۰۰ / ۱۸:۲۱,استانی-شهرستانها,تخصیص ۱۴ میلیارد تومان تسهیلات برای خرید ماشین آلات کشاورزی پلدشت
404,به گزارش ایسنا، بنابر اعلام شرکت مهندسی فرآیند و انرژی فران، فرایند اسمز معکوس، الهامی از فرایند طبیعی اسمز در طبیعت است. اسمز طبیعی، حرکت خود به خودی مولکول های حلال در یک بافت طبیعی از غلظت بالاتر و از طریق یک غشای نفوذپذیر به محلول پیرامونی است. ولی اسمز معکوس، فرایند انتقال جرم میان دو محلول با غلظتهای مختلف و از غلظت کمتر به غلظت بیشتر با اعمال فشار از طریق غشای نیمه تراوا است. اسمز معکوس در جهت عکس فرایند اسمز طبیعی یا مستقیم بوده که به صورت طبیعی و بدون اعمال فشار انجام می شود. شیرین سازی آبهای شور برای تأمین آب آشامیدنی در دهه های اخیر تغییرات آب و هوا، گرمایش کره زمین، افزایش جمعیت و توسعه صنعتی ملازم افزایش فزاینده تقاضای آب در نقاط مختلف دنیا بوده است. منابع محدود آب شیرین تجدید پذیر و افزایش تقاضا، کمبود آب را به عنوان یک چالش جدی در برخی نقاط دنیا مطرح کرده است. این معضل در بسیاری از مناطق کره زمین، شیرین سازی آبهای شور، خصوصاً دریاها را برای جبران این کمبود اجتناب ناپذیر نموده است. در آب شیرین کن های دریایی اسمز معکوس، آب دریا با فشار بالا از غشای نیمه تراوا یا ممبران عبور داده می شود. بخشی از آب خام ورودی به دلیل فشار بالا در جهت معکوس پدیده اسمز طبیعی از غشا عبور کرده و یونهای محلول آن کاهش یافته یا اصطلاحاً شیرین می شود. با کاسته شدن آب شیرین از آب خام ورودی به غشا، غلظت یونهای محلول در جریان عبور نیافته، افزایش می یابد. در حقیقت طی این فرایند آب دریا به دو جریان آب شیرین و آب خیلی شور تقسیم می شود که آب خیلی شور مجدداً به دریا بازگردانده می شود. یکی از مزیتهای فناوری اسمز معکوس در شیرین سازی آبهای شور، کیفیت آب تولیدی است. غشاهای اسمز معکوس امکان جداسازی ذرات با اندازه یک نانومتر و کمتر از آن را دارند. لذا در فرایند اسمز معکوس امکان عبور هیچگونه آلودگی بیولوژیکی، میکربی و ویروسی به آب شیرین وجود ندارد. البته هیچگاه ریسک آلودگی آب شیرین تولیدی در آب شیرین کن ها به صفر نمی رسد. زیرا در صورت بهره برداری و نگهداری نامناسب، امکان نشت آب شور ورودی به آب تولیدی و انتقال پاتوژن ها به آب شیرین وجود دارد. به این دلیل پایش مداوم و آنلاین، معیارهای کیفی آب شرب در خروجی فرایند اسمز معکوس ضروری است. عدم شوری و عاری سازی آب از پاتوژنهای بیماری زا، شروط لازم برای تولید آب آشامیدنی است. ولی کیفیت غذایی آب آشامیدنی تولیدی نیز از منظر سلامتی انسانها حایز اهمیت است. یکی از شاخص های مهم کیفیت آب شرب، ترکیبات معدنی موجود در آب است. آب آشامیدنی یکی از منابع اصلی تأمین مواد معدنی مورد نیاز بدن انسان است. تعداد عناصر معدنی ضروری برای متابولیسم و سلامت بدن انسان، متجاوز از 21 عنصر است. کلسیم، منیزیم، پتاسیم، سدیم، آهن، روی، برن، ید، سلنیم و .... عناصر معدنی هستند که کمبود آنها در بدن انسان در میان مدت و بلند مضر است. در آب شیرین کن های اسمز معکوس، بخش تصفیه نهایی وظیفه متعادل سازی ترکیبات معدنی آب آشامیدنی را به عهده دارد. در بخش تصفیه نهایی، پکیج تزریق مواد شیمیایی ، ترکیبات و نمکهای مورد نیاز بدن انسان را با غلظت مشخص به آب می افزاید. تصفیه آبهای شور چاه برای مصارف کشاورزی کاهش منابع آب شیرین تجدیدپذیر و برداشت غیراصولی از چاه های آب منجر به کاهش سطح آبهای زیر زمینی و شوری آنها در بسیاری از مناطق ایران شده است. فناوری اسمز معکوس توانایی شیرین سازی آب چاه های شور البته با رعایت ملاحظات مربوط به آبهای زیر زمینی و اخذ مجوزهای لازم در این زمینه را دارد. آب مناسب برای آبیاری محصولات کشاورزی با توجه به نوع محصول باید حائز معیارهای کیفی باشد که علاوه بر محافظت از خاک، افزایش کیفیت و حاصلخیزی محصول را نیز به دنبال داشته باشد. آبیاری محصولات کشاورزی توسط منابع آبی مختلف، نتایج مختلفی را به دنبال دارد. استفاده از آب شور چاه در آبیاری گیاهان، منجر به تجمع شوری در خاک ناحیه ریشه گیاه می شود. ریشه گیاه با استخراج آب با خلوص بالاتر و باقی گذاردن نمکهای محلول در حوالی ریشه گیاه، مسبب شوری خاک در طول زمان می شود. به همین دلیل با افزایش عمق خاک، شوری خاک نیز افزایش می یابد. با افزایش شوری خاک ناحیه ریشه، میزان کیفیت و کمیت محصول گیاه کاهش پیدا می کند. این افزایش شوری در صورتی که از حد تحمل گیاه تجاوز کند، منجر به خشک شدن گیاه یا پوشش گیاهی می شود. دستگاه تصفیه آب کشاورزی شرکت مهندسی فران با بهره گیری از فرایند اسمز معکوس، شوری آب را تا مقادیر مورد پذیرش گیاه کاهش می دهد. البته تنها معیار پذیرش کیفیت آب آبیاری، شوری نیست. ضریب جذب سدیم(SAR)  یکی دیگر از شاخصهای سنجش کیفیت آب آبیاری محصولات کشاورزی است. این شاخص نسبت یونهای سدیم به یونهای کلسیم و منیزیم را در آب نشان می دهد. وجود یونهای کلسیم و منیزیم در خاک منجر به تشکیل کلوییدهای مناسب در خاک شده و تشکیل خاک توده ای با ساختار مناسبی را به دنبال دارد. ولی نسبت بالای یونهای سدیم به کلسیم و منیزیم منجر به تشکیل خاک پراکنده می شود. خاک توده ای دارای نرخ نفوذ آب بالا و خاک پراکنده ضریف نفوذ آب پایینی دارد. شرکت مهندسی فرایند و انرژی فران انتهای رپرتاژ آگهی,خبر بازار,۳۱ فروردین ۱۴۰۰ / ۱۸:۲۱,"شرکت مهندسی فرآیند و انرژی فران,آب شيرين‌كن",کاربردهای صنعتی فرایند اسمز معکوس
405,به گزارش ایسنا، در شصت و پنجمین نشست فوق العاده شورای اجرایی سازمان منع سلاح‌های شیمیایی که در حاشیه بیست و پنجمین کنفرانس سالانه کشورهای عضو کنوانسیون سلاح‌های شیمیایی در شهر لاهه برگزار شد، دکتر علیرضا کاظمی ابدی سفیر و نماینده دائم جمهوری اسلامی اسلامی ایران ازسوی گروه آسیایی به عنوان معاون رئیس شورای مزبور پیشنهاد و برای سومین دوره متوالی به صورت اجماعی برای مدت یک سال انتخاب شد. شورای اجرایی یکی از دو رکن اصلی سیاستگذار سازمان منع سلاح‌های شیمیایی است که از ۴۱ کشور عضو سازمان تشکیل شده است. انتهای پیام,سیاست خارجی,۳۱ فروردین ۱۴۰۰ / ۱۸:۲۴,"سازمان منع سلاح های شیمیایی,علیرضا کاظمی ابدی",انتخاب مجدد نماینده ایران به عنوان معاون کمیته اجرایی سازمان منع سلاح‌های شیمیایی
406,"به گزارش ایسنا، ایهود المرت، نخست وزیر اسبق رژیم صهیونیستی در مصاحبه حضوری با سایت اماراتی ارم نیوز، گفت، این رژیم جایگزینی برای صلح با فلسطینیان برای پایان دادن به این نزاع چندین دهه‌ای ندارد. وی پیرامون طرحی که قبلا در مورد اداره قدس ارائه کرده بود، گفت: وقتی نخست وزیر بودم به محمود عباس، رئیس تشکیلات خودگردان فلسطین طرح سیاسی جامعی را پیشنهاد کردم که شامل طرح برخی موضوعات اصلی از جمله مساله مرزها بود. در آن زمان گفتم باید مرزهای کشور فلسطین براساس مرزهای ۱۹۶۷ بنا شوند اما کاملا با آن یکسان نخواهد بود زیرا به نسبت معین به تبادل اراضی نیاز خواهیم داشت. کشور فلسطین به لحاظ مساحت تقریبا مثل مرزهای ۱۹۶۷ خواهد بود. علاوه بر آن مساله قدس مطرح شد و من گفتم قدس عربی (بخش عربی قدس) می‌تواند پایتخت کشور فلسطین باشد و بخش یهودی آن پایتخت ""کشور"" اسرائیل می‌شود همانطور که طی سال‌ها بوده و باقی خواهد ماند. اما درخصوص مسائلی از جمله جبل الهیکل و شهر قدیم قدس که برای یهود، مسلمانان و مسیحیان اهمیت زیادی دارد، پیشنهاد کردم که پنج کشور عربستان، اردن، فلسطینی‌ها، اسرائیل و آمریکا از طریق روابط معتمدانه  میان خود که صلاحیتش را از مجمع عمومی خواهند گرفت، مدیریت این منطقه را عهده دار شوند. نهاد متشکل از این پنج کشور حوض مقدس را مدیریت و آزادی عبادت را برای یهود، مسلمانان و مسیحیان تضمین می‌کند. المرت درباره سخنانی که پیش از این پیرامون آینده خاورمیانه مطرح کرده بود، گفت: لحظه‌ای که توافق صلحی میان اسرائیل و فلسطینی‌ها صورت بگیرد انقلابی در خاورمیانه در روابط رسمی و علنی، روابط دیپلماتیک، تجاری، نظامی، سیاسی و اقتصادی اسرائیل رخ خواهد داد. این روابط تنها با امارات، بحرین، سودان و مراکش نخواهد بود بلکه با عربستان و همه کشورهای عربی در منطقه ما خواهد بود و این به کلی توازن را در خاورمیانه تغییر می‌دهد و خاورمیانه را به یکی از قدرتمندترین مناطق و قدرتمندتر از لحاظ نظامی و اقتصادی در جهان تبدیل می‌کند. وی در پاسخ به این سوال که پس از اینکه این تغییراتی که گفته در منطقه عملی شد، آیا پیشنهادش که قبلا مطرح کرده و با محمود عباس (ابوزمان) درباره آن به توافق رسیده، همچنان واقعیت خواهد یافت یا خیر، گفت: جایگزینی برای حل و فصل مسالمت آمیز میان اسرائیل و فلسطینی‌ها وجود ندارد. همه اتفاقاتی که اکنون رخ داده مهم است‌. به قطع معتقدم که روابط با امارات روابطی بسیار مهم است. همه اینها نمی‌توانند به قیمت حل و فصل مسالمت آمیز بین ما و فلسطینی‌ها رقم بخورند. از حل و فصل صلح آمیز بین ما و فلسطینی‌ها گریزی نیست و این مساله دست زمان است هر بهایی و هر دردی تا پایان حل و فصل مطرح خواهد بود. اکنون وقتی چنین توافقی وجود دارد باید تقریباً مشابه توافقی باشد که من آن را به ابومازن پیشنهاد کردم زیرا توافق بهتری وجود نخواهد داشت. وی در پاسخ به این سوال که در توافق امروز، راه حل دائمی برخی مسائل از جمله مساله آوارگان را چگونه می‌بیند، گفت: حل مشکل آوارگان در چارچوب طرح صلح عربی است و بر این اساس مذاکرات در حال انجام است. حق بازگشتی برای عرب‌ها وجود نخواهد داشت و گمان می‌کنم این موضوع از همان لحظه اول برای محمود عباس روشن بود اما اسرائیل برای جذب هزاران فلسطینی آماده خواهد بود. مشکل اصلی ایجاد یک صندوق بین‌المللی بسیار بزرگ برای جبران خسارت همه کسانی است که در نتیجه جنگ بین اسرائیل و اعراب از خانه‌های خود آواره شده‌اند و این نه تنها فلسطینی‌ها و عرب‌ها بلکه یهودیانی که از کشورهای محل زندگی خود مانند عراق، مصر، یمن و کشورهای آفریقای شمالی اخراج شده‌اند هم شامل می‌شود و غرامت همه پرداخت خواهد شد. این چارچوب اگر مطابق با اصول طرح عربی انجام شود، ممکن است مشکل آوارگان را حل کند. المرت درخصوص میزان تاثیر توافقنامه‌های صلحی که با رژیم صهیونیستی امضا می‌شود بر توافق با فلسطینیان گفت: فکر می‌کنم توافقنامه‌های ابراهیم پوششی آسان برای پیشرفت در روابط اسرائیل و کشورهای عربی است. اول از همه این واقعیت وجود دارد که می‌توان چنین توافقی را به دست آورد. هیچ روزی میان ما و عرب‌هایی که در امارات، بحرین، کویت، عمان یا دیگر کشورها زندگی می‌کنند، جنگی و درگیری‌های خونینی وجود نداشت. اینها مسائلی هستند که کمک می‌کنند نوعی پویایی میان ما و ساکنان این کشورها به وجود آید. اما چنین کاری با فلسطینیان و سوریه سخت است زیرا طی سال‌های طولانی با آنها درگیری‌های بی‌وقفه وجود داشت. بنابراین من بسیار خوش‌بین هستم که این الگو (از روابط) بین ما و امارات انگیزه‌ای ایجاد می‌کند که به برقراری روابط بین ما و دیگر کشورهای عربی و بالاتر از همه با فلسطینی‌ها منجر می‌شود. وی در مورد اینکه اکنون پس از برگزاری انتخابات پارلمانی آیا امکان برقراری صلح با فلسطین وجود دارد یا خیر بخصوص اینکه احزابی در رژیم صهیونیستی مانند حزب کار موضوع صلح را نادیده می‌گیرند، گفت: حزب کار یکی از احزابی است که خیلی روشن درباره راهکار تشکیل دو کشوری صحبت می‌کند و آن را پنهان نمی‌کند. درست است که مسائل مندرج در دستورکار اسرائیل طی چند ماه گذشته مسائل دیگری بود اما از ناحیه استراتژیک هیچ راهی برای نادیده گرفته شدن حل و فصل میان ما و فلسطینی‌ها وجود ندارد، این مصلحت اسرائیل است و برای ما حیاتی و مهم است و به همین دلیل در نهایت رخ خواهد داد. المرت در پاسخ به این سوال که قبلا رژیم صهیونیستی خواستار برقراری صلح بود و این عرب‌ها بودند که نپذیرفتند و امروز چرا شرایط تغییر کرده و رژیم صهیونیستی با وجود ابتکارعمل، صلح با فلسطینی‌ها را رد می‌کند، گفت: چیزی از طرح صلح فلسطینی که اسرائیل رد کرده نمی‌دانم. می‌دانم که سیاست دولت تشویقی برای طرح فلسطین یا تمایل فلسطینی‌ها برای شروع مجدد مذاکرات میان خود و ما نیست. من از سیاست اسرائیل انتقاد می‌کنم و با آن موافق نیستم اما می‌خواستم شاهد یک طرح فلسطینی باشم. این حقیقت را هم نباید فراموش کرد که ۱۲ سال پیش طرح صلحی را به ابومازن پیشنهاد کردم که تمامی مطالبات فلسطینیان را که می‌خواستند در چارچوب حل و فصل مسالمت آمیز به آن برسند، پاسخگو بود اما متاسفانه عباس پاسخ مثبتی نداد که اگر جواب مثبت می‌داد امروز در صلح کامل بودیم. نخست‌وزیر پیشین اسرائیل در خصوص اینکه آیا بنیامین نتانیاهو، نخست وزیر رژیم صهیونیستی در صورت موفقیت در تشکیل دولت جدید، با فلسطین صلح می‌کند یا خیر گفت: نه. گمان نمی‌کنم که قصد فعالیت در خصوص مساله فلسطین را داشته باشد. نمی‌دانم که اگر قبل از فوت وقت به مساله فلسطین نپردازیم کشورهای عربی چه واکنشی نشان می‌دهند اما امیدوارم توافق با امارات آغاز یک روند دراماتیک باشد که به از سر گیری مذاکرات میان اسرائیل و فلسطینی‌ها منجر شود. البته امیدوارم نتانیاهو نتواند دولت تشکیل دهد. تمام توانم را خواهم گذاشت که نخست وزیر نشود. ترجیح می‌دهم شخص دیگری به غیر از نتانیاهو نخست وزیر شود. اطمینان ندارم که او قدرت، اراده و چشم اندازی داشته باشد و صلحی با فلسطینی‌ها رقم بخورد. المرت درباره آینده توافق‌های صورت گرفته با چند کشور عربی گفت: امیدوارم به شکل مثبتی توسعه پیدا کند، امیدوارم تجارت میان اسرائیل و امارات توسعه یابد زیرا این یک مصلحت اقتصادی است و مصلحت سیاسی نیست. من مطمئنم که بسیاری از اسرائیلی‌ها تلاش خواهند کرد به امارات سفر کنند. بسیاری از آنها سفر را آغاز کرده‌اند. امیدوارم اماراتی‌ها هم اگر تمایل دارند و می‌خواهند در مسجدالاقصی نماز بگزارند، به اسرائیل بیایند. او در پاسخ به این سوال که حضور نتانیاهو در صدر دولت برای توافق بهتر است یا شخصی از چپگراها و میانه‌روها، گفت: به نظرم هر کسی در هر موضوعی و در هر زمینه‌ای حتی در خصوص صلح بهتر از نتانیاهو است. در کل پاسخ به این سوال زود است اما برای اسرائیل بهتر است که نتانیاهو به خانه‌اش برگردد. المرت در پاسخ به این سوال که آیا برگزاری چهار دوره انتخابات پارلمانی آن هم در دو سال بحران سیاسی است یا خیر ، گفت: مطمئنا بحران سیاسی است، ""کشوری"" که پس از انتخابات نمی‌تواند به رهبری سیاسی پایداری برسد و در دو سال چهار انتخابات و شاید پنج انتخابات برگزار می‌کند و نمی‌تواند دولت پایدار تشکیل دهد، در بحران به سر می‌برد. به نظرم در این وضعیت نخست وزیر و طبقه سیاسی سهیم هستند که نتوانستند چهره‌ای را معرفی کنند که مردم به او به عنوان نخست وزیر توانمند اعتماد کنند و این به دلیل ضعف فراکسیون اپوزیسیون بود. المرت درباره حمایت منصور عباس به عنوان رئیس جنبش اسلامی از نتانیاهو گفت: به نظرم او فعلا نتانیاهو را حمایت نمی‌کند و ارتباطی با او ندارد. نخست وزیر اسبق رژیم صهیونیستی درباره اینکه آیا رژیم صهیونیستی در تحولات اردن دست داشت یا خیر گفت: گمان نمی‌کنم و بر این باور هستم که مصلحت همه اسرائیلی‌ها در این است که اردن در ثبات بماند. امیدوارم اردنی‌ها درک کنند که مصلحت‌شان در حمایت مطلق از عبدالله دوم است... گمان می‌کنم روابط (میان اردن و رژیم صهیونیستی) ادامه خواهد یافت و تقویت خواهد شد. انتهای پیام",آسیا،خاورمیانه,۳۱ فروردین ۱۴۰۰ / ۱۸:۲۵,"ایهود اولمرت,عادی سازی روابط اسرائیل-امارات",المرت: سازش با فلسطین و سوریه سخت است/ برای اسرائیل بهتر است نتانیاهو به خانه‌اش برگردد
407,به گزارش ایسنا، بنابر اعلام بانک سرمایه، متن پیام به شرح زیر است. پیرو اطلاعیه قبلی این بانک در خصوص پذیرش درخواست تسویه بدهی بدهکاران، به اطلاع مشتریان ارجمند می‌رساند آن دسته از اشخاص مشمولی که تاکنون نتوانسته‌اند از مزایای قانون تسهیل تسویه بدهی بدهکاران شبکه بانکی کشور بهره‌مند شوند می توانند جهت تسلیم تقاضای خود تا پایان خردادماه سال 1400 اقدام نمایند. این تسویه بر اساس ضوابط مقرر در دستورالعمل ابلاغی بانک مرکزی جمهوری اسلامی ایران (قانون تسهیل تسویه بدهکاران شبکه بانکی کشور) صورت می‌پذیرد. انتهای رپرتاژ آگهی,خبر بازار,۳۱ فروردین ۱۴۰۰ / ۱۸:۲۵,بانک سرمایه,اطلاعیه بانک سرمایه در خصوص تسهیل تسویه بدهی بدهکاران بانکی
408,"به گزارش ایسنا، اوایل بهمن سال گذشته حساب و کارت‌های بانکی افغان‌ها در ایران بدون اطلاع پیشین مسدود شد که شورای هماهنگی بانک‌ها در واکنش به آن اعلام کرد که  ""تمامی بانک‌ها موظف شدند از تاریخ ششم بهمن ماه، حساب‌ها و کارت‌های فاقد کد شهاب را مسدود کنند."" ماجرا به این برمی‌گشت که روش عملیاتی برای احراز اطمینان از کامل و صحیح بودن اطلاعات هویتی هر فرد، اخذ کد شهاب است که همان شناسه هویت الکترونیکی بانکی است و اتباع ایرانی برای اخذ کد شهاب به کد ملی نیاز دارند و اتباع غیر ایرانی به کد فراگیر که متولی آن وزارت کشور است. بدین منظور، اتباع غیرایرانی که این کد فراگیر را تاکنون دریافت نکرده و به بانک اعلام نکردند با مشکل مسدودی حساب مواجه شدند. سرانجام، با موافقت رییس کل بانک مرکزی به دارندگان حساب‌های فاقد کد شهاب از جمله حساب‌های مهاجران افغانستانی، فرصت داده شده تا کد شهاب دریافت و به بانک اعلام کنند. سپس با ابلاغ ""دستور العمل نحوه صدور کارت پرداخت ریالی برای اشخاص حقیقی خارجی"" از سوی بانک مرکزی، مشکل کارت‌های بانکی اتباع خارجی رفع شد که طبق این ابلاغیه، کلیه بانک‌ها و موسسات اعتباری می‌توانند، حداکثر یک کارت پرداخت ریالی برای اتباع خارجی بالاتر از ۱۸ سال دارای مدارک اقامتی معتبر از جمله کارت آمایش، دفترچه اقامت، گذرنامه با روادید، دفترچه پناهندگی و... صادر کنند. همچنین، حداکثر سقف خرید روزانه از این کارت معادل ۱۵ میلیون تومان است و مدت اعتبار کارت‌های صادره بر اساس مدت اعتبار مدارک اقامتی تعیین خواهد شد. انتهای پیام",اقتصاد کلان,۳۱ فروردین ۱۴۰۰ / ۱۸:۳۰,"بانك مركزي,کارت بانکی",شرایط صدور کارت بانکی برای اتباع خارجی
409,به گزارش ایسنا، ترکیب اصلی تیم فوتبال تراکتور در سومین دیدار این تیم در لیگ قهرمان آسیا مشخص شد که بر این اساس محمدرضا اخباری، محمدرضا خانزاده، هادی محمدی، اکبر ایمانی، مسعود شجاعی، پیمان بابایی، سامان نریمان جهان، مهدی تیکدری، میثم تیموری، میلادفخرالدینی و محمد عباس زاده یازده بازیکن اصلی تراکتور در این دیدار هستند. همچنین نیروی هوایی عراق با ترکیب فهد طالب، احمد ابراهیم، میثم جبار، صامح سعید، ابراهیم بایش، حمادی احمد، همام طارق، الآنی، علی محسن، علی کاظم و مصطفی محمد برابر تراکتور قرار می‌گیرد. انتهای پیام,فوتبال، فوتسال,۳۱ فروردین ۱۴۰۰ / ۱۸:۲۹,"تيم فوتبال تراكتور,ليگ قهرمانان آسيا ,تیم فوتبال نیروهوایی عراق,استانی-ورزشی",اعلام ترکیب تراکتور ایران و نیروی هوایی عراق
410,"به گزارش ایسنا، معصومه ابتکار در نشست ""تبیین سیاست‌ها و اقدامات دولت در موضوع عدالت جنسیتی""، اظهار کرد: در حال حاضر ۲۶ درصد از مدیران دولت را زنان تشکیل می‌دهند و علیرغم تصور برخی، این مدیران شامل مدیران مدارس دخترانه نیستند. در حال حاضر ۹۶ معاون وزیر زن و هم تراز آن، ۱۶ معاون استاندار و حدود ۵۲ زن بخشدار و حتی سفیر زن داریم. وی ادامه داد: تصور می‌کنم رئیس جمهوری تا حد زیادی به وعده‌های خود در زمینه مشارکت زنان در مدیریت و استفاده از تفکرات زنان در مدیریت عمل کرده‌اند. نگاه‌های محدود کننده کماکان وجود دارد. معاون امور زنان و خانواده رئیس جمهوری افزود: با مصوبه شورای عالی اداری در سال ۹۶ و با نظر و حمایت رئیس جمهوری مقرر شد که ۳۰ درصد از مناصب مدیریتی دولت دوازهم در اختیار زنان توانمند قرار گیرد. فردی با پیشینه فکری و طیفی خاص در دیوان عدالت اداری علیه این مصوبه تحت عنوان ""تبعیض"" شکایت کرد. هرچند خیلی تغییری در اصل موضوع ایجاد نشد چراکه این قانون سه سال اجرا شد و زنان وارد عرصه مدیریت شدند. ابتکار تصریح کرد: رئیس جمهوری بارها تاکید کردند که انتظار دارند وزرا معاون زن منصوب کنند و واقعا این اتفاق در بسیاری از وزارتخانه‌ها رخ داده است و بعضا برخی وزرا دو معاون زن دارند. در حال حاضر حدود ۴۱ درصد از کارکنان دولت زنان هستند درحالی که در ابتدای دولت یازدهم این مهم تنها پنج درصد بود. ابتکار سقف‌های شیشه‌ای و مسائل فرهنگی را مهم ترین مانع بر سر راه افزایش حضور زنان در عرصه مدیریت دانست و افزود: پس از چند سال همچنان تنها شش درصد از نمایندگان مجلس را زنان تشکیل می‌دهند. در بحث مدیریت زنان حتی برخی در ابتدا استنادهایی از فرمایشات مقام معظم رهبری می‌آورند و این در حالی است که ایشان در آخرین پیام خود برای کنگره لشکر فرشتگان به دستاوردهای چشمگیر زنان ایرانی در عرصه‌های فرهنگی، علمی و مدیریتی اشاره کردند و این مهم باعث مباهات ما است. معاون امور زنان و خانواده رئیس جمهوری افزود: سعی معاونت بر این بود که تمام اقداماتش مبتنی بر یک پژوهش، پیمایش و یا سند پشتیبان باشد. اگر بخواهیم دو هدف کلان و اصلی برای معاونت زنان ترسیم کنیم یکی ""تحقق عدالت جنسیتی"" و دیگری ""تحکیم خانواده"" است. و تدوین شاخص‌های عدالت جنسیتی و شاخص‌های خانواده از جمله نخستین اقدامات فرابخشی و علمی معاونت زنان بود. وی افزود: این شاخص‌ها با همکاری دستگاه‌ها و دانشگاه‌ها تنظیم و در ستاد ملی زن و خانواده که ستادی فرا قوه‌ای است تصویب و ابلاغ شد. این شاخص‌ها ملاک سنجش عدالت جنسیتی و خانواده کشور هستند. عدالت جنسیتی نگاه برنامه‌ای به ارتقاء و بهبود وضعیت زنان دارد. ما از کارهای مناسبتی و موردی به کارهای مبتنی بر برنامه و نتیجه محور حرکت کردیم. ابتکار با بیان اینکه پس از تدوین شاخص‌ها با همکاری مرکز آمار به شناسنامه شاخص‌های عدالت جنسیتی تبدیل شدند، تصریح کرد: این کار علمی و آماری برای نخستین بار در بحث شاخص‌های عدالت جنسیتی انجام می‌شود. سیاست معاونت سیاست شفاف سازی است و تمامی این اقدامات و کتاب و شناسنامه شاخص‌های عدالت جنسیتی بر روی پرتال معاونت قرار دارد. معاون امور زنان و خانواده رئیس جمهوری ادامه داد: از یک سال و نیم قبل تا کنون هر استان برنامه نتیجه محوری دارد که می‌تواند بر همان اساس بودجه دریافت کند.این برنامه‌ها مشخصا در هر استان و با توجه به فرهنگ، مسائل اجتماعی و... هر استان تدوین شده‌اند. سازمان‌های مردم نهاد در جلب مشارکت مردم و رصد و پایش این شاخص‌ها بسیار نقش کلیدی دارند. در این راستا با ۲۷۰۰ سازمان مردم نهادی که برایشان دوره تخصصی برگزاری کردیم همکاری کردیم. ابتکار ادامه داد: معاونت حدود ۲۲۵ موافقتنامه اجرا شده با دستگاه‌های مختلف دارد. برای مثال با همکاری وزارت علوم برنامه کمند (طرح توانمند سازی دانشجویان دختر برای ورود به بازار کار) را در ۱۵ استان اجرا کرد. همچنین برای توان افزایی زنان سرپرست خانوار نیز طرح‌های متفاوتی اجرا کردیم. وی افزود: تلاش ما در بحث عدالت جنسیتی جاری سازی و تحقق آن در ابعاد مختلف فرهنگی، اجتماعی و اقتصادی است. برای تحقق عدالت جنسیتی یک دستگاه به تنهایی نمی‌تواند در تمام محافل فرهنگی و رسانه‌ای و... نقش آفرینی کند و از این رو تلاشهایمان به صورت ملی و فراگیر بود. ابتکار با تاکید بر اینکه مفهوم عدالت جنسیتی برگرفته از مفاهیم قرآنی است، تصریح کرد: شاخص‌های عدالت جنسیتی تدوین شده بر گرفته از تعالیم قرآن و تجربه اندیشمندان کشور و بومی و برگرفته از فرهنگ بومی ما است اما ممکن است بسیاری از آنها با استانداردهای جهانی همگرای داشته باشد که امری طبیعی است چراکه در عین حال که ما در ایران هستیم و به شاخص‌های بومی توجه کردیم، همچنین شهروندان جهانی هستیم و از تجربه جهانی برای این کار استفاده کردیم. در بخش دیگر این نشست، سوسن باستانی _معاون بررسی‌های راهبردی معاونت زنان_ اظهار کرد: ماده ۱۰۱ قانون برنامه ششم توسعه صراحتا به عدالت جنسیتی تاکید دارد. این معاونت جلسات بسیار زیادی با صاحب نظران حوزه زنان و مسئولین دستگاه‌ها برای رسیدن به یک تعریف واحد از ""عدالت جنسیتی"" برگزار کرد که نهایتا قوه قضاییه تعریفی ارائه و بر سر آن توافق شد. باستانی با بیان اینکه تعریف ارائه شده شاخص‌های عدالت جنسیتی ""برابری در بهره‌مندی از فعالیت‌ها و برابری حق انتخاب مبتنی بر موازین اسلامی"" است، گفت: تاکید ما در تدوین شاخص‌ها بر این بود که بر روی داده‌های موجود در نظام آماری متمرکز شویم. در این راستا ۱۸ جلسه با حضور نمایندگان تام‌الاختیار دستگاه‌های عضو ستاد ملی زن و خانواده برگزار کردیم که نهایتا این مولفه‌ها در هشت محور، ۲۵ مکلفه و ۱۷۸ شاخص تدوین شد. زهرا جواهریان _معاون برنانه ریزی و هماهنگی معاونت امور زنان و خانواده رییس جمهوری_ نیز در بخش دیگر این برنامه اظهار کرد: رصد و پایش شاخص‌های عدالت جنسیتی با توجه به آیین نامه ماده ۱۰۱ قانون برنامه ششم توسعه به معاونت امور زنان واگذار شده است. برای ایجاد تغییر و تقویت شاخص‌های عدالت جنسیتی نیاز به تقویت برنامه‌ها و یا ایجاد تعییراتی در برنامه‌ها داشتیم و از این رو این برنامه‌ها باید رصد و پایش می‌شدند. وی تصریح کرد: در این راستا، یک برنامه مکان محور، نتیجه محور و با توجه به شرایط هر استان در تمام استان‌ها تدوین شد. در شورای برنامه ریزی خود استان به تصویب رسید و تمام مدیران شورای برنامه ریزی استان‌ها آن را تایید کردند و از این رو لازم الاجرا است.  این شاخص‌ها در سامانه رصد و پایش ثبت شدند. جواهریان افزود: برای هر کدام از شاخص‌ها برنامه ریزی شده است و فعالیت مشخصی تعریف شده است که دستگاه‌های اجرایی انجام می‌دهند و تغییرات را در سامانه ثبت می‌کنند. سامانه رصد و پایش شامل هشت زیرسامانه است که مسائل زنان و خانواده در آن ثبت می‌شود و یکی از این شاخص‌ها که در سامانه ثبت می‌شود شاخص‌های عدالت جنسیتی است. وی در پایان گفت: سامانه رصد و پایش وضعیت کل تغییرات را به ما نشان می‌دهد. امیدواریم تا پایان دولت بتوانیم گزارش جامعی از تغییرات دو سال گذشته _که شاخص‌ها تصویب و اجرا شدند_ ارائه دهیم. انتهای پیام ",خانواده,۳۱ فروردین ۱۴۰۰ / ۱۸:۲۷,"معاون امور زنان و خانواده ریاست جمهوری,معصومه ابتکار,عدالت جنسیتی",ابتکار: ۸۴۰۰ زن طی دولت دوازدهم وارد عرصه مدیریت شدند
411,به گزارش ایسنا ،داوطلبان مجاز به انتخاب رشته براساس کارنامه صادره از سوی سازمان سنجش آموزش کشور می توانند متناسب با مجموعه امتحانی خود حداکثر تا ۸۰ رشته/ محل را در دانشگاه آزاد اسلامی انتخاب کنند. داوطلبان لازم است با مراجعه به سامانه www.azmoon.org   دفترچه راهنمای انتخاب رشته را دریافت نمایند. متقاضیان دوره دکتری تخصصی دانشگاه آزاد اسلامی لازم است پس از مطالعه دقیق دفترچه راهنما و درصورت دایر بودن رشته/ گرایش مورد تقاضای ایشان در دانشگاه آزاد اسلامی از طریق سامانه مذکور انتخاب رشته نمایند. مرکز سنجش، پذیرش و فارغ التحصیلی دانشگاه آزاد اعلام کرد که داوطلبان لازم است با کد شناسه انتخاب رشته مندرج در ذیل کارنامه صادره از سوی سازمان سنجش آموزش کشور وکد ملی اقدام به ورود به سامانه نموده وپس از پرداخت وجه ثبت نام نسبت به انتخاب رشته/محل های مورد نظر خود به ترتیب اولویت اقدام نمایند. انتهای پیام,آموزش,۳۱ فروردین ۱۴۰۰ / ۱۸:۳۱,"آزمون دکتری,دانشگاه آزاد اسلامي",آغاز انتخاب رشته داوطلبان آزمون دکتری دانشگاه آزاد
412,امید رشید در گفت‌وگو با ایسنا، درباره عملکرد تیم بوکس جوانان ایران در مسابقات قهرمانی جهان ۲۰۲۱ لهستان، توضیح داد: ما دوره قبل هم که به مسابقات جهانی رفتیم همین نتایج به دست آمد و دو بوکسور ایران شانس کسب مدال داشتند که با حذف در یک چهارم نهایی این اتفاق رخ نداد. اکنون در این دوره هم این اتفاق افتاد و دلیل آن وضعیت بوکس است. او ادامه داد: مجموعا عملکرد بوکسورها خوب بود و خوب مبارزه کردند اما اینکه کسب مدال نکردیم به نبود مسابقات تدارکاتی که ضعف همیشگی بوکس ما هست برمی‌گردد. بوکسورهای ما با تیم‌های بزرگ رو در رو نشده‌اند. ما تا حالا با بوکسورهای روسیه، ازبکستان ‌و قزاقستان اردو و مسابقه تدارکاتی نداشته‌ایم که یک ضعف بزرگ است. یکی از مهم‌ترین و اصلی‌ترین راه‌های پیشرفت در بوکس‌ برگزاری مسابقات تدارکاتی با تیم‌های بزرگ است. سرمربی سابق تیم بوکس جوانان ادامه داد: ما کلا در طول فصل یک یا دو سفر تدارکاتی می‌رویم و این بار هم فدراسیون خیلی زحمت کشید و آذربایجان را به تهران آورد. تا زمانی که در تورنمنت‌های تدارکاتی متعدد داخلی و خارجی شرکت نکنیم، کسب مدال دور از دسترس است. اینکه حداقل کیفیت لازم برای کسب مدال‌های خوش‌رنگ‌تر را نداریم. رشید با بیان اینکه همیشه بگوییم حق ما را خوردند اشتباه است، تصریح‌ کرد: شما باید مسابقات جهانی را ببینید و حقیقت این است که بوکسورهای ما فعلا در همین حد هستند، عزیزان باید انتقادپذیر باشند. ما اصلا کمیته فنی قوی نداریم که وقتی حتی یک روز اگر خود من نتیجه نگرفتم دلایلم را در کمیته فنی مطرح کنم تا بررسی شود. آیا الان چنین اتفاقی می‌افتد؟ هربار سعی کردیم روحیه تیم بالا برود و گفتیم مدال می‌گیریم، اما واقعیت چیز دیگری است. او در پاسخ به این سوال که در شرایط فعلی چگونه می‌توان بوکس ایران را به مدال مسابقات آسیایی و جهانی رساند؟ توضیح داد: کار باید با برنامه‌ریزی باشد. ما نه لیگ و نه اسپانسر درست وحاسبی داریم، این عملکردها خوب نیست چون بادی به هر جهت است. باید یک سازمان با مدیریت درست تشکیل شود تا توان مالی فدراسیون را بالا ببریم و همان پول وارد بدنه فدراسیون شود تا با استفاده در رده‌های مختلف نتیجه بگیریم. بوکسوری که می‌خواهد به اردوی کیش برود پول تو جیبی خود را باید از هیات استانش بگیرد. اگر بوکس سطح جهانی می‌خواهیم باید لیگ مناسب با تورنمنت‌های بین‌المللی مناسب برگزار کنیم. سرمربی سابق تیم جوانان گفت: ما قبلا جام فجر داشتیم و حداقل چهارتا بوکسور خارجی می‌دیدیم اما الان اصلا نیست. جام مکران تاثیرات مثبت داشت اما دیگر ادامه نیافت چون گفتند ۵۰۰ میلیون ضرر کردیم و از این صحبت‌ها. کار بزرگ هزینه دارد و باید زحمت بکشیم لیگ خوب راه بیاندازیم. با جمع‌کردن چهار تیم کنار هم لیگ درست نمی‌شود، لیگی که بوکسور هنوز قرارداد ۳ میلیون تومنی خود را نگرفته است. نمی‌شود که در لیگ، بوکسورها مانند یک تورنمنت ۸ روزه مقابل هم بازی کنند. او درباره عدم کسب مدال توسط تیم جوانان ایران در مسابقات جهانی گفت: کادر فنی و بوکسورها زحمت کشیدند اما حقیقت این است که نتیجه مطلوب نبود. ما همان نتایج جهانی قبل را گرفتیم. در آن دوره هم دعا دعا می‌کردیم که دانیال شه‌بخش وارد چهار نفر برتر شود تا برنز بگیرد و امیال هم همانطور شد. شه‌بخش الان سهمیه المپیک را به دست آورده است. رشید در پایان گفت: اگر رویه درست باشد می‌توان امیدوار بود. ما در گذشته برای رده جوانان و نوجوانان حدودا ۳۰ تا ۴۰ نفر انتخاب می‌کردیم تا روی آن‌ها کار کنیم که این کار هزینه بر هم بود و باید هزینه‌ها تامین می‌شد اما الان تنها تیم داری می‌کنیم و کار بزرگی صورت نمی‌گیرد. تنها همین هفت بوکسور را در رده جوانان داریم. باید تشکیلات نونهالان و نوجوانان ادامه پیدا کند. آیا تا کنون برای جلو بردن فدراسیون ‌کار کرده‌ایم؟ انتهای پیام,کشتی، رزمی,۳۱ فروردین ۱۴۰۰ / ۱۶:۳۰,"تیم ملی بوکس جوانان,بوكس,امید رشید",رشید: نتایج تیم بوکس‌ جوانان مطلوب نبود/ با دعا مدال می‌خواستیم
413,به گزارش ایسنا، دکتر سیما سادات لاری افزود: افراد مبتلا  به فشار خون بالا، بیماری‌های قلبی، سرطان و دیابت که بیشتر در معرض ابتلا به کووید ۱۹ هستند، در مورد روزه داری با پزشک خود مشورت کنند. وی ادامه داد: با توجه به طولانی بودن مدت زمان روزه داری، حذف وعده غذایی سحر، باعث ضعف سیستم ایمنی بدن شده و احتمال ابتلا به کووید ۱۹ را افزایش خواهد داد. سخنگوی وزارت بهداشت اظهار کرد: از طرفی تغذیه صحیح و مناسب تاثیر زیادی در تقویت سیستم ایمنی بدن در مقابله با کووید ۱۹ داشته و رعایت تعادل و تنوع در برنامه غذایی با استفاده از همه گروه‌های غذایی، باعث بهبود عملکرد سیستم دفاعی بدن می‌شود. بنابر اعلام روابط عمومی وزارت بهداشت، لاری گفت: بنابراین ضروری است روزه داران استفاده از برنامه غذایی متنوع و متعادل یعنی مصرف انواع مختلف مواد غذایی همراه با محدود کردن مصرف غذاهای دارای چربی، کلسترول، قند، نمک و ترکیبات افزودنی را در دستور کار رژیم غذایی خود قرار دهند. انتهای پیام,سلامت,۳۱ فروردین ۱۴۰۰ / ۱۶:۲۹,"خیز چهارم کرونا,همه_باهم_علیه_کرونا,ماه رمضان ",سخنگوی وزارت بهداشت: مراسم افطاری برگزار نکنید
414,به گزارش ایسنا به نوشته روزنامه گاردین، دادگاهی که قرار بود به پرونده بدهی ۴۰۰ میلیون پوندی انگلیس به ایران و حل اختلاف درباره قرارداد فروش تانک‌های چیفتن  رسیدگی کند، بار دیگر به تعویق افتاد. هیچ یک از طرفین این پرونده که قرار بود جلسه رسیدگی به آن امروز (سه شنبه) برگزار شود، دلیل تعویق دادگاه را اعلام نکرده اند. به نوشته این روزنامه بریتانیایی، این یازدهمین باری است که جلسه رسیدگی به پرونده بدهی لندن به ایران از زمانی که روند کنونی خود را از سال ٢٠١٣ در انگلیس آغاز کرده است، به تعویق می افتد. پیشتر در ماه نوامبر گذشته قرار شده بود طی سه روز به این پرونده رسیدگی شود. ایران تاکید دارد که نه تنها می بایست مبلغ بدهی را دریافت کند، بلکه انگلیس باید سود آن را نیز پرداخت کند. پرونده بدهی انگلیس به ایران پس از آن شکل گرفت که لندن قرارداد فروش تانک‌های چیفتن به تهران را پس از سقوط شاه ایران به حالت تعلیق درآورد و هرگز این تانک ها را تحویل نداد. به گزارش ایسنا، پیش از این برای اولین بار در دولت انگلیس بن والس وزیر دفاع این کشور بدهی کشورش به ایران را  بر سر خرید تانک های چیفتن تایید کرد و با تلاش برای مرتبط کردن این موضوع به زندانی بودن نازنین زاغری شهروند دو تابعیتی انگلیسی-ایرانی در ایران، گفت که فعالانه به دنبال پرداخت این بدهی به دولت ایران است و این موضوع می تواند به اطمینان حاصل کردن از آزادی شهروندان دو تابعیتی انگلیسی از جمله نازنین زاغری در ایران کمک کند. والس به وکلای این خانواده ها اطمینان داد که دولت انگلیس به دنبال مجرایی قانونی برای پرداخت این بدهی است. انتهای پیام,سیاست خارجی,۳۱ فروردین ۱۴۰۰ / ۱۶:۳۱,"روابط ايران و انگليس,بدهی انگلیس به ایران,تانک چیفتن",تعویق دادگاه رسیدگی به پرونده بدهی لندن به ایران برای یازدهمین بار
415,به گزارش ایسنا، الجزیره همچنین در این گزارش از «گاندو» به عنوان مجموعه‌ای سنت‌شکن یاد کرده است که برخلاف انتظار بیننده‌های ایرانی، به جای سریال‌های کمدی، در ایام نوروز روی آنتن رفت. بخشی از گزارش این رسانه‌ی قطری هم به حواشی فصل دوم سریال اختصاص دارد که در آن مدعی شده است: «صرف نظر از موضوعات مطرح‌شده در سریال «گاندو ۲»، آنچه این سریال را در فصل دوم بحث‌برانگیز کرده است، توقف ناگهانی آن در قسمت سیزدهم، قبل از انتخابات ریاست جمهوری در ایران و نیز مذاکرات هسته‌ای با غرب است.» الجزیره همچنین در این گزارش نوشته است که «توقف پخش «گاندو ۲» با دو واکنش متفاوت مواجه شده» و در این زمینه آورده است که عده‌ای می‌گویند که توقف پخش به دلیل کامل نشدن ساخت سریال و پخش سریع آن در ایام نوروز، آن هم درست قبل از انتخابات به منظور تاثیر بر افکار عمومی درخصوص جناح خاص سیاسی بوده است. گروه دوم نیز با نظری متفاوت معتقدند که پخش سریال «گاندو» به دلیل فشارهای دولت بر صداوسیما متوقف شده است که این اظهار نظر با واکنش دولت و رد این ادعا همراه بوده است. الجزیره همچنین در ادامه این گزارش، به صحبت‌های جواد ظریف ـ وزیر امور خارجه کشورمان ـ در کلاب هاوس با موضوع سریال «گاندو» و نادرست بودن محتوای آن اشاره کرده است و همچنین صحبت‌های مجتبی امینی ـ تهیه کننده سریال ـ که تاکید کرده «گاندو» بر اساس اسناد واقعی ساخته شده است. در ادامه این گزارش همچنین با سجاد عابدی ـ کارشناس مسایل امنیتی ـ و محمد صادق نصراللهی ـ استاد دانشگاه امام صادق(ع) ـ درباره سریال «گاندو» گفت‌وگو شده است. انتهای پیام,رسانه,۳۱ فروردین ۱۴۰۰ / ۱۶:۳۴,"سریال گاندو۲,سریال گاندو,دولت,محمدجواد ظريف,الجزيره",حاشیه‌های «گاندو» به الجزیره رسید
416,به گزارش ایسنا، دکتر قربانعلی نعمت زاده قراخیلی در رابطه با معرفی و تولید بذر رقم برنج هسته‌ای روشن اظهار کرد: رقم برنج روشن تمام ویژگی‌ها و خواص فیزیکوشیمیایی ارقام محلی را دارد و غلظت ژل، درجه حرارت ژلاتینه شدن، میزان آمینوز، عطر و طعم و زمان برداشت آن با رقم محلی طارم هاشمی یکسان است. دکتر نعمت‌زاده با بیان اینکه این رقم دو و نیم برابر ارقام محلی بهره‌وری دارد و پر محصول است، افزود: این رقم برنج همراه با ارقام محلی آماده برداشت می‌شود و نیاز به سم پاشی مجدد برای جلوگیری از هجوم نسل دوم و سوم کرم ساقه‌خوار را ندارد. وی با اشاره به اینکه سال گذشته در چندین استان کشت این رقم برنج آغاز شده است، عنوان کرد: امسال هم حدود ۷ هزار هکتار از مزارع مازندران زیر کشت این رقم برنج رفته است. رئیس پژوهشکده ژنتیک و زیست فناوری کشاورزی دانشگاه علوم کشاورزی و منابع طبیعی ساری ادامه داد: رقم روشن و رقم شهریار که آن هم هسته‌ای بوده و به تازگی معرفی شده، می‌توانند کشور را در زمینه تولید برنج به خودکفایی برسانند. وی خاطرنشان کرد: با کاشت این رقم در ۴۵۰ هزار هکتار از اراضی کشور می‌توانیم به خودکفایی برسیم و صرفه جویی ارزی یک و نیم میلیارد دلاری برای کشور خواهد داشت. دکتر نعمت‌زاده با اشاره به اینکه پس از گذشت دو سال هنوز مروجی برای کاشت این ارقام از سوی سازمان تحقیقات، آموزش و ترویج کشاورزی در نظر گرفته نشده است، گفت: محققان دانشگاه علوم کشاورزی و منابع طبیعی ساری به صورت خودجوش کار ترویج این ارقام را در بین کشاورزان بر عهده گرفته‌اند و با ترویج صورت گرفته، در برخی بخش‌های استان‌های گلستان، گیلان، لرستان و چند استان دیگر کشت انجام شده است. وی در رابطه با کشت رقم شهریار تصریح کرد: رقم روشن و شهریار در یک پروژه تولید شدند، اما ما ابتدا روشن را معرفی کردیم و پس از گذشت دو سال، امسال شهریار معرفی و بذر آن بین کشاورزان توزیع شد. دکتر نعمت زاده با اشاره به اینکه رقم شهریار به طور میانگین ۱۰ تا ۱۲ تن در هکتار محصول می‌دهد، ادامه داد: رقم شهریار نسبت به رقم روشن حدود یک تن بیشتر محصول تولید می‌کند و تمام ویژگی‌های ارقام محلی را دارا است. به نقل از وزارت علوم، وی با بیان اینکه این ارقام هنوز توسط دولت قیمت‌گذاری نشده‌اند و نیازمند حمایت‌های دولت هستند تا کشاورزان را به کاشت ترغیب کنند، گفت: با وجود عدم تعیین قیمت مشخص، رقم برنج روشن با قیمت ۲۱ هزار تومان به فروش می‌رسد تا خرید آن برای مصرف‌کننده صرفه اقتصادی داشته باشد که در مقایسه با طارم محلی ۷ تا ۸ هزار تومان ارزان‌تر است. انتهای پیام,علم و فناوری ایران,۳۱ فروردین ۱۴۰۰ / ۱۶:۳۷,"دانشگاه علوم کشاورزی و منابع طبیعی ساری,برنج","خودکفایی در تولید برنج با کشت ارقام هسته‌ای برنج ""روشن"" و ""شهریار"""
417,به گزارش ایسنا، بنابر اعلام یریال، برای ساده کردن جستجوی شما، برخی جنبه های اصلی را که باید قبل از سرمایه گذاری در کابل در نظر بگیرید در این مقاله، آورده ایم. استفاده از کابل نحوه استفاده شما از کابل مشخص می کند که به چه تعداد هادی در داخل کابل نیاز خواهید داشت. بسته به کاربرد آنها، کابل ها می توانند شامل یک هادی تا ۱۰۰ تا باشند. این هادی ها در ترکیبات ، اندازه گیری ها و مصالح ساختمانی مختلف موجود هستند ، که هر کدام برای کاربردی خاص مناسب تر است. به عنوان مثال سیم مسی قلع دار ، به دلیل مقاومت زیاد در برابر اکسیداسیون ، انتخاب بسیار خوبی برای مصارف در محیط های باز است. به همین ترتیب ، سیم مسی روکش نقره به دلیل مقاومت در برابر خوردگی، در مناطق گرم به خوبی کار می کند. آب و هوا همه کابل ها به عایق بندی مناسب در برابر شرایط معمول جوی از جمله دما، رطوبت و فشار هوا نیاز دارند. برخی از محبوب ترین و همه کاره ترین مواد عبارتند از: · پلی وینیل کلراید (PVC) ، یک عایق ارزان قیمت و آسان برای استفاده و مقاومت در برابر شعله های آتش، سایش، رطوبت، بنزین، اسیدها، حلال ها و ازن · PVC Semi-rigid، عایق قوی در برابر اسید، آب، گرما و مواد قلیایی · پلی اتیلن، پلاستیکی ارزان قیمت است که به کیفیت الکتریکی قوی و مقاومت در برابر لحیم کاری ، حلال ها ، برش و ترک خوردگی شناخته می شود انعطاف پذیری یک کابل بسته به حرکات معمولش در طول روز می تواند کمتر یا بیشتر انعطاف پذیر باشد. بیشتر سیم ها در سه نسخه ی : معمولی ، انعطاف پذیر یا روباتیک قابل انعطاف موجود هستند. نوع روکش انتخاب شده برای کابل های شما نیز می تواند در انعطاف پذیری آنها تأثیرگذار باشد. به عنوان مثال روکش های پلی اورتان مقاومت و انعطاف پذیری بسیار بالاتری نسبت به سایر مواد دارند. استفاده در محیط داخلی یا خارجی کابل هایی که در فضای باز(outdoor) استفاده می شوند به طور کلی نسبت به نمونه هایی که در فضای داخلی استفاده می شوند به محافظت بیشتری در برابر عناصر مختلف نیاز دارند. تعدادی از روکش ها می توانند سطح محافظت لازم برای استفاده در فضای باز ایجاد کنند. به عنوان مثال روکش های PVC ، Semi-Rigid PVC و PE ، همگی مقاومت عالی در برابر شرایط جوی مختلف دارند. همچنین روکش های پلی پروپیلن ، پلی اورتان ، پلی تترافلورو اتیلن مقاومت بسیار خوبی در برابر شرایط جوی بد دارند. انواع کابل ها و تجهیزات شبکه از کمپانی سوئیسی Dintek را می توانید به صورت اورجینال از فروشگاه اینترنتی یریآل تهیه نمایید. اگر سوال دیگری در مورد کابل ها دارید کارشناسان ما برای کمک به شما اینجا هستند. کافی است با شماره ی ۰۲۱۸۸۵۰۲۰۵۰ تماس حاصل فرمایید. انتهای رپرتاژ آگهی,خبر بازار,۳۱ فروردین ۱۴۰۰ / ۱۶:۴۳,"فروشگاه اینترنتی یریآل,کابل",چگونه کابل مناسب انتخاب کنیم
418,به گزارش ایسنا، بنابر اعلام شرکت کیان، اما بیمه شخص ثالث چه خساراتی را پرداخت می‌کند؟ در این متن به این سوال پاسخ می‌دهیم. امیدواریم هیچ‌گاه نیاز به استفاده از بیمه شخص ثالث نداشته باشید. تصادفات منجر به جرح یا فوت نیازمند پرداخت دیه است. بیمه شخص ثالث به منظور پوشش حوادث تشکیل شده است. نرخ بیمه شخص ثالث به صورت سالانه توسط بیمه مرکزی تعیین می‌شود. شرکت‌های بیمه‌ نیز مطابق قوانین در تصادفات جاده‌ای ملزم‌به جبران خسارت هستند. بر اساس قانون خسارات را می‌توان به دو دسته مالی و جانبی تقسیم کرد. منظور از خسارت جانی آسیب‌دیدگی، نقص عضو یا فوت شخص است. منظور از خسارت مالی هم گم‌شدن، معیوب‌شدن یا از بین رفتن یک شی است. بیمه مرکزی نیز نرخ خسارت در سال ۱۴۰۰ را به شرح زیر تعیین کرده است: · خسارت جانی شخص ثالث معادل ۶۴۰ میلیون تومان است. · خسارت جانی راننده مقصر حادثه ۴۸۰ میلیون تومان است. · خسارت مالی تا سقف پوشش بیمه خریداری شده توسط بیمه‌شونده است. حداقل خسارت ۱۶ میلیون تعیین شده است. ۱۶ میلیون تومان حداقل سقف پوشش است و همه شرکت‌های بیمه ملزم به رعایت آن هستند. اما شرکت‌های بیمه می‌توانند مبالغ بیشتری از این سقف را هم پوشش داده و به مشتریان خود ارائه کنند. سقف پوشش بیمه هم توسط بیمه مرکزی اعلام می‌شود و در سال ۱۴۰۰ این مبلغ ۳۲۰ میلیون تومان است. شرکت‌های بیمه حق ندارند بالاتر از این سقف را پوشش دهند. شرکت بیمه ایران یکی از بالاترین سقف‌های پوشش مالی بیمه شخص ثالث را در اختیار دارد. با مراجعه به صفحه نرخ بیمه شخص ثالث بیمه ایران می‌توانید اطلاعات کاملی در این خصوص کسب کنید. بر اساس قوانین بیمه مرکزی به هر نوع دیه یا ارش (دیه‌ای که مقدار آن مشخص نیست) که در اثر آن آسیب، شکستگی، نقص عضو، از کارافتادگی یا فوت شخص ثالث اتفاق بیفتد، مشمول بیمه شخص ثالث است. در قانون بیمه شخص ثالث حادثه، سانحه‌ای ناشی از وسایل نقلیه است که در اثر آن تصادم، تصادف، سقوط، واژگونی، آتش‌سوزی یا انفجار رخ دهد. بیمه شخص ثالث موظف است که تمامی هزینه‌های درمانی و جانبی را جبران کند. قانون بیمه شخص ثالث ۷ مورد را مشخص کرده که در این موارد هیچ‌گونه خسارتی از سمت شرکت بیمه پرداخت نمی‌شود. به عبارت دیگر این موارد جزء خدمات شرکت بیمه شخص ثالث نیستند. ۱. خسارات وارده به خودرو مقصر و محموله در حال حمل خودرو تحت پوشش بیمه شخص ثالث نیست. ۲. خسارت مستقیم و یا غیرمستقیم ناشی از تشعشعات اتمی و رادیواکتیو ۳. در صورتی که تصادف به قصد خودکشی و سقط جنین باشد، خسارتی پرداخت نخواهد شد. ۴. در صورتی که تصادف به قصد انتقام‌گیری و آسیب‌رسانی عمدی به دیگران باشد و موضوع در دادگاه ثابت شود، خسارتی پرداخت نمی‌شود. ۵. اگر راننده وسیله نقلیه مقصر فاقد گواهینامه بیمه شخص ثالث باشد یا گواهینامه او متناسب با نوع وسیله نقلیه نباشد، شرکت بیمه‌گر هیچ تعهدی نسبت به پرداخت خسارت ندارد. ۶. در صورتی که وسیله نقلیه سرقتی باشد و راننده از سرقتی بودن وسیله آگاه باشد، خسارتی پرداخت نمی‌شود. ۷. در صورت تغییر کاربری خودرو (مثلا استفاده از خودرو شخصی به عنوان خودرو مسافرکشی) بیمه شخص ثالث تعهدی در برابر پرداخت خسارت ندارد. ۸. در صورتی که ظرفیت یک خودرو به عنوان مثال ۵ نفر باشد و بیشتر از ظرفیت در خودرو حاضر باشند و تصادفی رخ دهد. شرکت بیمه صرفاً موظف به پرداخت خسارت همان ۵ نفر است. خسارت مابقی اشخاص توسط صندوق خسارت‌های بدنی پرداخت و بعداً از مقصر حادثه باز پس گرفته خواهد شد. ۹. در صورتی که سرنشینان در قسمت‌های غیر استاندارد خود باشند (مثل صندوق عقب) شرکت بیمه هیچ خسارتی را پرداخت نمی‌کند. در این موارد نیز خسارت از سمت صندوق پرداخت و سپس از مقصر حادثه باز پس گرفته خواهد شد. همین الان برای خرید یا تمدید بیمه شخص ثالث اقدام کنید! بیمه شخص ثالث چه خساراتی را پرداخت می‌کند؟ این مهم‌ترین سوالی بود که در این متن به صورت کامل و جزئی به آن پاسخ دادیم. حدس می‌زنیم اطلاعات ارائه‌شده در متن شما را بیش از پیش به اهمیت بیمه شخص ثالث آشنا کرده است. برای خرید و تمدید بیمه شخص ثالث می‌توانید به سایت آیتول مراجعه کنید. آیتول، سامانه جامع خودرو من خدمات متنوعی را به کاربران خود ارائه می‌کند. سامانه استعلام خلافی خودرو، خرید بیمه شخص ثالث، پرداخت عوارض و خرید طرح ترافیک تنها بخشی از خدمات آیتول است. علاوه بر سایت از طریق اپلیکیشن نیز می‌توانید به خدمات آیتول دسترسی داشته باشید. برای شروع کافی است همین الان عبارت «آیتول» را در گوگل جستجو کرده و وارد سامانه جامع خودرو من شوید. با آیتول تمامی کارهای خودرو خود را به صورت آنلاین مدیریت کنید. انتهای رپرتاژ آگهی,خبر بازار,۳۱ فروردین ۱۴۰۰ / ۱۶:۴۹,"اپلیکیشن آیتول,بیمه شخص ثالث",بیمه شخص ثالث چه خساراتی را پرداخت می‌ کند؟
419,حمید ملانوری، در تشریح نتایج دیدارش با حسین مدرس خیابانی؛ مدیرعامل شرکت گروه مدیریت سرمایه‌گذاری امید، از سرمایه‌گذاری‌های این مجموعه در شهرستان‌های مرزی استان خبر داد. به گزارش ایسنا، وی افزود: با توجه به ظرفیت‌های معدنی شهرستان نهبندان، مقرر شد با مشارکت شرکت سرمایه‌گذاری امید و بخش خصوصی، یک واحد معدنی و صنعتی در این شهرستان احداث و راه‌اندازی شود. استاندار خراسان جنوبی با اشاره به حوزه گسترده فعالیت‌های شرکت سرمایه‌گذاری امید، از سند راهبردی و برنامه عملیاتی این هلدینگ مبنی بر توجه به مناطق مرزی گفت و اظهار داشت: با توجه به این توان، مقرر شد شرکت امید، مطالعات لازم درخصوص ظرفیت‌های سرمایه‌گذاری در شهرستان‌های مرزی استان را انجام دهد. وی گفت: در ادامه این مطالعات، با سرمایه‌گذاری مشترک شرکت امید و سرمایه‌گذاران بخش خصوصی، واحدهای معدنی یا صنعتی در شهرستان‌های مرزی استان ایجاد و راه‌اندازی می‌شود. ملانوری به سرمایه‌گذاری این مجموعه برای واحدهای توسعه‌ای کارخانه کویر تایر اشاره کرد و افزود: در این جلسه مقرر شد اقدامات لازم برای احداث و راه‌اندازی هرچه سریع‌تر کارخانه استیل کورد با سرمایه‌گذاری مشترک شرکت کویرتایر و بخش خصوصی انجام شود. وی یادآور شد: با توجه به سابقه شرکت گروه مدیریت سرمایه‌گذاری امید در پروژه‌های صنعتی و معدنی متعدد در سطح کشور به ویژه در خراسان‌ جنوبی، توسعه سرمایه‌گذاری‌های این هلدینگ، نتایج خوبی را برای استان به همراه خواهد داشت. انتهای پیام,خراسان جنوبی,۳۱ فروردین ۱۴۰۰ / ۱۶:۴۷,"استانی-اقتصادی,سرمايه‌گذاري,منطقه خراسان جنوبی",سرمایه‌گذاری در شهرستان‌های مرزی خراسان جنوبی با مشارکت شرکت‌های توسعه‌گرا گسترش می‌یابد
420,"به گزارش ایسنا، روزنامه بیزنس اینسایدر در گزارشی آورده است: دونالد ترامپ (رئیس جمهوری سابق آمریکا) از جو بایدن (رئیس جمهوری فعلی این کشور) خواست سیاست جنجالی خود را که اکثرا بر مسافران کشورهای اسلامی تاثیر گذاشت، از سر گرفته و سفر به برخی از این کشورها از جمله عراق را ممنوع کند. ترامپ در بیانیه‌ای مدعی شد: اگر جو بایدن می‌خواهد از کشور ما در برابر تروریسم افراطی حفاظت کند، باید سفر شهروندان این کشورهای خارجی و تمامی درخواست‌های تحقیق از آنهایی که به دنبال پذیرش هستند و اقدامات مرتبط با آن را دوباره ممنوع کرده و محدودیت‌هایی که برای پیش از این برای پناهجویان تعیین شده بودند، بازگرداند. رئیس جمهوری سابق آمریکا افزود: تروریست‌ها در سراسر جهان فعال هستند و از طریق اینترنت نیرو می‌گیرند و برای اینکه این مساله از کشور ما دور باشد به قوانینی هوشمندانه و منطقی نیاز داریم تا اشتباه‌های مهاجرتی متعددی را که اروپا و آمریکا پیش از ترامپ مرتکب شده‌اند، تکرار نکنیم. در ادامه این گزارش آمده است: مشخص نیست درخواست‌های بازرسی که ترامپ در بیانیه خود به آنها اشاره کرد، کدام هستند، او اوایل دوره ریاست جمهوری خود عملیات ""بررسی دقیق"" مهاجران را تعیین کرد که شامل آزمودن ارزش‌هایی جهت پی بردن به نظرات و رویکردهای مهاجران درباره برخی موضوعات از جمله حقوق همجنسگرایان، برابری میان دو جنسیت و آزادی‌های مذهبی مطابق با سیاست‌های آمریکا بود. پیش از این ترامپ سفر از برخی کشورهای اسلامی از جمله ایران، عراق، لیبی، سومالی، سودان، سوریه و یمن به آمریکا را ممنوع کرده بود و در سال ۲۰۲۰ بر این لیست افزوده و شامل حال مهاجران و مسافران از میانمار، اریتره، قرقیزستان، نیجریه، سودان و تانزانیا شد. انتهای پیام",آسیا،خاورمیانه,۳۱ فروردین ۱۴۰۰ / ۱۶:۴۸,"دونالد ترامپ,جو بایدن",ترامپ، بایدن را به ممنوعیت دوباره سفر درباره برخی کشورهای اسلامی ترغیب کرد
421,به گزارش ایسنا، مهلت ثبت نام آزمون استخدامی خاص فرزندان شهدا و فرزندان جانبازان ۷۰ درصد و بالاتر که از روز سه‌شنبه ۲۴ فروردین ماه سال جاری از طریق سایت سازمان سنجش آموزش کشور به نشانی http://sanjesh.org/ آغاز شده بود و قرار بود امروز سه‌شنبه مورخ ۳۱ این ماه پایان یابد، تمدید شد. بر این اساس و با اعلام سازمان سنجش آموزش کشور، این مهلت تمدید شد و متقاضیان تا ۵ اردیبهشت ماه سال جاری می توانند نسبت به به ثبت نام یا ویرایش اطلاعات ثبت نامی خود در آزمون فوق اقدام کنند. داوطلبان ضرورت دارد با مطالعه دفترچه راهنمای ثبت‌ نام که بر روی درگاه اطلاع رسانی سازمان سنجش آموزش کشور منتشر شده است، در صورت واجد شرایط بودن برای ثبت نام اقدام کنند. سازمان سنجش آموزش کشور  اعلام کرده است که با توجه به مجوز های صادره و در راستای اجرای بند (ج) ماده ۸۷ قانون برنامه ششم توسعه، آزمون استخدامی برای جذب فرزندان شهدا و فرزندان جانبازان ۷۰ درصد و بالاتر در دستگاه ها اجرایی برگزار خواهد شد. اطلاعات مربوط به زمان برگزاری آزمون و سایر اطلاعات تکمیلی در دفترچه راهنمای ثبت‌ نام، همزمان با شروع ثبت‌ نام در سایت اینترنتی سازمان سنجش آموزش کشور قرار گرفته است. انتهای پیام,آموزش,۳۱ فروردین ۱۴۰۰ / ۱۶:۵۱,"آزمون استخدامی فرزندان شهدا,سازمان سنجش آموزش کشور",تمدید زمان ثبت نام آزمون استخدامی فرزندان شهدا و جانبازان بالای ۷۰ درصد
422,آلبرت کوچویی ـ گوینده پیشکسوت رادیو ـ که هر روز با مرور تیترها و سرفصل‌های رسانه‌های جهان، مهمترین اخبار دنیا را روایت می‌کند، مطلب بالا را عنوان کرده است. به گزارش ایسنا، برخی اخبار امروز (۳۱ فرودین ماه) روزنامه‌های جهان به شرح زیر است: _ «یو اس ای تودی» نوشته است: دونالد ترامپ باز در سودای حضور در انتخابات رئیس‌جمهوری آمریکا است. _ «فاکس نیوز» در همین زمینه نوشته است که ترامپ با اشاره به انتخابات سال ۲۰۲۴ می‌گوید: بسیار جدی به این انتخابات نگاه می‌کنم. فراتر از جدی بودن. _  از سوی دیگر مجله «فوربس» که هر سال میلیاردرهای جهان را معرفی می‌کند، ترامپ را در فهرست ۳۰۰ میلیارد در جهان قرار داده است. اگرچه در توضیح نوشته است که درآمد ترامپ از سال گذشته از ۳/۵ میلیارد دلار به ۲/۴ میلیارد کاهش یافته است. _ «لوموند»، روزنامه فرانسوی نیز نگاهی به انتخابات رئیس‌جمهوری فرانسه دارد و در این زمینه نوشته است: یک سال مانده به انتخابات رئیس‌جمهوری فرانسه، امانوئل مکرون طرح دفاع از امنیت در فرانسه را ارائه می‌دهد. امانوئل مکرون در گفت‌وگوی اختصاصی با دیگر روزنامه فرانسه، «لوفیگارو» در سفر به مونت ‌پلیه این را می‌گوید و اینکه تاکید او بر مقابله با قاچاقچیان مواد مخدر خواهد بود. او می‌گوید: خواهان سرزمینی آبی است و آبی پوشان را راهی این مقابله سرسختانه می‌کند. _ از سوی دیگر «وال استریت ژورنال» به اعتراض‌ها در آمریکا پرداخته و نوشته است: دادگاه، آخرین اظهارات درک شووین، پلیسی که اخیرا به قتل یک سیاه‌پوست متهم شده را شنید و آمریکا در آستانه شعله‌ورتر کردن خشمش در انتظار است. پلیس پیشین که متهم به قتل جورج فلوید است تقریبا آمریکا را به آتش کشاند و دنیا را به اعتراض واداشت. هم اکنون نیز صدها تن از نیروهای گارد ملی، در انتظار واکنش هستند. ‏ _ «فایننشال تایمز» نیز نوشته است: رئیس‌جمهوری پیشین آمریکا، به پیمان تغییرات آب و هوا در پاریس پشت کرد؛ اما مردان جو بایدن سخت در پی حضور دوباره در آن هستند. نگاه  بلینکن، وزیر خارجه آمریکا از منظری دیگر به این پیمان است. او می‌گوید که آمریکا برای مقابله با چین، باید انقلاب انرژی سبز را در جهان رهبری کند. وزیر خارجه آمریکا می‌گوید: آمریکا نباید بخت سامان بخشیدن به آب و هوا را در آینده از دست بدهد. از حاشیه خبرها دانشمندان آن چنان که در روزنامه گاردین آمده است، می‌گویند: دارویی که برای درمان آسم تجویز می‌شود، برای درمان بیماران سالخورده کرونایی در خانه کمک می کند. پژوهشگران دانشگاه «نافیلد» در انگلیس می‌گویند، استنشاق این دارو به میزان هشتصد میکروگرم دو بار در روز به مدت چهارده روز و به دنبال آن در ۲۸ روز پس از آن، بیمار کرونایی را زودتر درمان می‌کند. دارویی ارزان و در دسترس که برای بیماران دچار آسم تجویز می‌شود. این شیوه درمان کرونا دستاورد شگفت‌انگیزی در پزشکی است. استنشاق افشانه از راه بینی. انتهای پیام,رسانه,۳۱ فروردین ۱۴۰۰ / ۱۶:۵۳,"اخبار جهان,آلبرت کوچویی,دونالد ترامپ,همه_باهم_علیه_کرونا",ترامپ در اوج کرونا به فکر انتقام است!
423,محمد اصغرزاده در مورد شایعه افزایش قاچاق گوشت مرغ از خراسان جنوبی، در گفت‌وگو با ایسنا اظهار کرد: گاهی شایعاتی در مورد اینکه گوشت مرغ خراسان‌ جنوبی به کشورهای دیگر صادر می‌شود، علی رغم اینکه در خراسان جنوبی کمبود وجود دارد، بین مردم شنیده می‌شود، اما باید گفت که از مرز خراسان جنوبی، قاچاق سیستماتیک گوشت مرغ وجود ندارد. وی با بیان اینکه هنوز موردی که از سوی مرزبانی، نیروی انتظامی و گمرکات در این حوزه به ما اطلاع داده شود، نداشته‌ایم، تصریح کرد: بنابراین نمی‌توانیم این مورد را تایید کنیم که قاچاقی وجود دارد در حالی که نمی‌توانیم از این قضیه غافل شویم که عرضه خارج از شبکه گوشت مرغ و یا ارسال آن به سایر استان‌ها وجود داشته است. مدیرکل دامپزشکی خراسان‌ جنوبی با بیان اینکه در حاضر واحدهای طیور استان خود به جوجه یک روزه نیاز دارند و با این شرایط نمی‌توانند به سمت قاچاق بروند، اظهار کرد: دان و نهاده مورد نیاز واحدهای طیور با ارز ترجیحی تأمین می‌شود. اصغرزاده ادامه داد: وقتی دان و نهاده با ارز دولتی و ترجیحی تأمین می‌شود، گوشت مرغ پرورش یافته با آن را به جای مصرف داخل صادر کنیم. وی، شایعه قاچاق جوجه یک روزه از خراسان‌جنوبی را نیز رد کرد. انتهای پیام,خراسان جنوبی,۳۱ فروردین ۱۴۰۰ / ۱۶:۵۲,"استانی-اقتصادی,قاچاق",داستان قاچاق گوشت مرغ و جوجه یک روزه از خراسان‌ جنوبی تنها یک شایعه است
424,به گزارش ایسنا، ریاست هیأت ایرانی را در این جلسه سید عباس عراقچی معاون وزیر امور خارجه کشورمان بر عهده خواهد داشت و ریاست نشست بر عهده انریکه مورا معاون دبیر کل سرویس اقدام خارجی اتحادیه اروپا خواهد بود. شرکت کنندگان قرار است وضعیت مذاکرات و رایزنی‌ها در سطوح مختلف از جمله در سطح کارشناسی که طی روزهای گذشته در جریان بوده را با نگاه به بازگشت محتمل آمریکا به برجام و اطمینان از اجرای کامل و موثر این توافق از سوی تمام طرف‌ها بررسی کنند. سیدعباس عراقچی روز شنبه پس از نشست کمیسیون مشترک برجام در توییتی نوشت: بعد از چندین روز گفت‌وگوهای فشرده،  به نظر می‌رسد اکنون در مسیر درستی قرار گرفته‌ایم. با این حال راه دشواری در پیش است. هنوز برای پیش‌بینی نتیجه زود است. گروه‌های کارشناسی به کار سخت خود برای روشن‌ساختن موضوعات مهم ادامه خواهند داد. انتهای پیام,انرژی هسته‎‌ای,۳۱ فروردین ۱۴۰۰ / ۱۶:۵۴,"نشست کمیسیون برجام,مذاكرات وين,سیدعباس عراقچی معاون سیاسی وزیر امور خارجه",آغاز نشست معاونان وزیران خارجه ایران و ۱+۴
425,به گزارش ایسنا، سرهنگ علی ولی پور گودرزی در این باره اظهار کرد: ماموران معاونت مبارزه با قاچاق کالا و ارز پلیس امنیت اقتصادی در رصدهای اطلاعاتی متوجه شدند که مالک یک انبار کالا در خیابان رجایی مقداری مواد غذایی قاچاق را با استفاده از خودرو های شوتی به داخل انبار کالا منتقل و دپو کرده است. وی ادامه داد: هویت مالک انبار کالا شناسایی شد و روز گذشته تیمی از کارآگاهان با انجام هماهنگی قضایی به نشانی اعلام شده در خیابان رجایی اعزام شدند که در بررسی های اولیه از محل مقدار فراوانی مواد غذایی قاچاق کشف کردند. رئیس پلیس امنیت اقتصادی تهران با بیان اینکه مالک انبار کالا به قاچاق بودن مواد غذایی مکشوفه اعتراف کرد، گفت: در بررسی های صورت گرفته از داخل انبار کالا، ۱۹ هزار و ۶۸۰ بطری نوشیدنی و ۳ هزار و ۷۵۰ کیلوگرم مویز قاچاق فاقد مجوزهای گمرکی و قانونی کشف شد. وی ادامه داد: کارشناسان ارزش ریالی اموال کشف شده را ۱۰  میلیارد ریال اعلام کردند. مالک انبار کالا نیز دستگیر و برای تحقیقات تکمیلی به پایگاه جنوب این پلیس منتقل شد. انتهای پیام,حوادث، انتظامی,۳۱ فروردین ۱۴۰۰ / ۱۴:۵۴,"کشفیات پلیس,كشف ",کشف ١٠ میلیارد ریال مواد غذایی قاچاق از انباری در تهران
426,به گزارش ایسنا، مسلم صالحی نماینده مردم اقلید در مجلس در تذکر شفاهی در جلسه علنی امروز مجلس شورای اسلامی گفت: گروهی از فرهنگیان در سال های ۷۲ تا ۷۵ از دانشسرای مقدماتی با مدرک دیپلم فارغ التحصیل شدند و طی ۲ یا ۳ سال بعد در سیستم آموزش و پرورش به کار گرفته نشدند و تقریبا ۲ الی ۴ سال از زمان فارغ التحصیلی تا به کارگیری در آموزش و پرورش فاصله افتاده است، در سال ۸۶ دیوان عدالت اداری در همین راستا رای صادر کرد مبنی بر اینکه سنوات بین سال های فارغ التحصیلی و به کارگیری فرهنگیان به عنوان سنوات خدمت محاسبه شود برهمین اساس هم از حقوق افراد مبالغی کسر و به صندوق بازنشستگی توسط کارگزاری ادارات واریز شد. وی افزود: با گذشت یک دهه از این موضوع، معاونت نظارت دیوان عدالت اداری این رای را باطل کرده است و به فرهنگیان اعلام کرده که این سال ها جزو سنوات خدمت لحاظ نخواهد شد، با توجه به اینکه طبق تعهد این افراد به آموزش و پرورش در این مدت نتوانستند جای دیگری مشغول به کار شوند و همچنین دلیل کوتاهی در عدم به کارگیری آن ها متوجه دولت است و  از سوی دیگر اینکه بسیاری از فرهنگیان با همان سنوات بازنشسته شدند عدالت حکم می کند که این سنوات شامل همه افراد با شرایط مشابه شود. صالحی گفت: بر همین اساس از کمیسیون آموزش و تحقیقات می خواهیم قانون احتساب سنوات خدمت را اصلاح کند تا حق این افراد ضایع نشود، از سوی دیگر لایحه رتبه بندی معلمان نیز پس از سال ها به کمیسیون آموزش ارسال شده که امیدواریم هرچه زودتر در دستورکار قرار گیرد. انتهای پیام,مجلس,۳۱ فروردین ۱۴۰۰ / ۱۴:۵۴,"فرهنگيان,مجلس یازدهم,استانی-سیاسی",صالحی: کمیسیون آموزش قانون احتساب سنوات خدمت فرهنگیان را اصلاح کند
427,فتح‌الله حقیقی پیش از ظهر امروز (۳۱ فروردین‌ماه) در اولین جلسه کارگروه اجتماعی، فرهنگی، سلامت، زنان و خانواده که با صورت مشترک با اولین جلسه کمیته پیشگیری و مبارزه با مصرف مشروبات الکلی در سال جدید برگزار شد، اظهار کرد: امروزه با موضوع بسیار مهمی به اسم ویروس کرونا مواجه هستیم و همچنان درمان ندارد و متاسفانه این روزها شدت آن زیاد شده است و این در شرایطی است که از سوی برخی، پروتکل‌های بهداشتی رعایت نمی‌شود و مشکلات عجیبی در استان ایجاد شده و در این وضعیت مجبور هستیم از همه اهرم‌های لازم خود استفاده کنیم. این شرایط نشان می‌دهد متولیان حوزه اجتماعی باید کارهای اساسی‌تر در حوزه خودشان انجام می‌دادند. این مسئول با اشاره به گزارش ارائه شده از وضعیت مصرف مشروبات الکی در استان، تصریح کرد: استان ما از این لحاظ استان پاکی است ولی گزارشی که ارائه شد، گزارش معناداری است و نشان می‌دهد که موضوعات اختلالات اجتماعی فقط با نیروی انتظامی و حوزه قضایی قابل حل نیست و جامعه و حوزه‌های اجتماعی هم برای حل آن باید وارد عمل شوند. نماینده عالی دولت در استان زنجان با بیان اینکه حوزه اجتماعی در زمان کرونا و پس از آن نیز تکلیف دارد، گفت: بر اساس پیش‌بینی‌هایی که می‌شود و واکسن‌هایی که زده می‌شود امیدواریم با مراعات در آینده، ویروس کرونا فروکش کند و بعد از آن اگر در رابطه با آسیب‌هایی که دیده شده، بدون برنامه ورود کنیم موفق نخواهیم شد و باید از الان برای حوزه‌های اجتماعی برنامه داشته‌ باشیم. استاندار زنجان با بیان اینکه مشکلی که برای همه ما وجود دارد انجام کارهای موازی است، گفت: عمق مسائل اجتماعی زیاد است و می‌توانیم ساعت‌ها در رابطه با آن‌ صحبت کنیم؛ مگر اینکه مسائل اجتماعی را به عمل و شاخص تبدیل کنیم تا نمودهای خود را نشان دهد. این مسئول در رابطه با الکترونیکی کردن نسخ و بیان اینکه این طرح یک قانون است و قانون باید اجرا شود؛ چراکه این قانون تحول بزرگی در امر سلامت و تکریم مردم است، عنوان کرد: ممکن است در اوایل اجرای این طرح، تعداد بیمارانی که پزشک ویزیت می‌کند کم شود، زمان رسیدگی به بیمار توسط پزشک افزایش یابد اما از سوی دیگر وضعیت یک بیمار خیلی واقعی‌تر خواهد ‌بود و چون اطلاعات در سیستم وجود دارد پزشک می‌تواند سوابق بیمار را ببیند و این کار کمک بسیار مهمی برای بیمار و پزشک خواهد ‌بود. وی بیان کرد: الکترونیکی کردن نسخ به سلامت جامعه، سلامت درمان، مصرف بهینه دارو و رسیدگی‌های هوشمند کمک خواهد کرد و حتماً باید گروه کارشناسی تشکیل شود و مشکلات زیرساختی اجرای این طرح دسته‌بندی شود و مشکلاتی که در استان قابل حل است، باید حل شود و برخی مسائلی که باید در کشور مطرح شود نیز دسته‌بندی شود تا در کشور پیشنهاد دهیم. این کار بزرگ‌ترین خدمتی است که می‌توانیم برای جامعه انجام دهیم. انتهای پیام,زنجان,۳۱ فروردین ۱۴۰۰ / ۱۴:۳۳,"استانی-اجتماعی,زنجان,نسخه الکترونیکی",الکترونیکی کردن نسخ به سلامت جامعه کمک می‌کند
428,به گزارش ایسنا، دکتر زهرا نقش، درباه اهداف و رویکردهای ایجاد مراکز نوآوری گفت: تبدیل ایده‌های نوآورانه به محصول و همیاری با دانشجویان، فارغ‌التحصیلان و استادان برای تجاری‌سازی ایده‌ها از جمله مهمترین اهدافی هستند که مراکز نوآوری و به‌ویژه مراکز مستقر در دانشگاه‌ها پیگیری می‌کنند. مرکز نوآوری دانشکده روان‌شناسی و علوم تربیتی دانشگاه تهران نیز در صدد است تا با تجاری‌سازی ایده‌های خلاقانه و نوآورانه حوزه روان‌شناسی و علوم تربیتی، گامی مؤثر در رفع نیازهای جامعه بردارد. وی افزود: مقام معظم رهبری در بسیاری از بیاناتشان همواره تأکید بر اهمیت حوزه علوم انسانی داشتند و قاعدتاً حوزه روان‌شناسی و علوم تربیتی نیز از این قاعده مستثنی نخواهد بود. باید گفت دانشکده روان‌شناسی و علوم تربیتی دانشگاه تهران به‌عنوان یک دانشکده پیشرو، باید علاوه بر توسعه گستره مرزهای دانش در این حوزه، به گسترش رویکردهای نوین خدمات‌رسانی به آحاد مردم نیز در راستای مسئولیت اجتماعی خود توجه کند. لذا، ایده تأسیس این مرکز از ابتدای سال ۹۸ مطرح و در آذرماه همان سال اولین استارت‌آپ ویکند کسب و کارهای حوزه روان‌شناسی و علوم تربیتی با کمک پارک علم و فناوری دانشگاه برگزار شد. مسئول مرکز نوآوری دانشکده روان‌شناسی و علوم تربیتی دانشگاه تهران تصریح کرد: درخواست و مراجعه متعدد از سوی دانشجویان و فارغ‌التحصیلان برای تجاری‌سازی ایده‌های نوآورانه و یا مشاوره برای توسعه این ایده‌ها که بعضاً در رفع نیازهای مهم جامعه کاربرد دارند، منجر شد تا مدیران دانشکده با امکان‌سنجی و بررسی سطح ایده‌ها، این مرکز نوآوری را با هدف اصلی شتابدهی و تجاری‌سازی ایده‌های حوزه آموزش و روان‌شناسی راه‌اندازی کنند. در این فرصت از تلاش‌های رئیس دانشکده روان‌شناسی و علوم تربیتی قدردانی می‌کنم، با حمایت‌های ویژه ایشان توانستیم در این زمینه گام‌های مؤثری برداریم. استادیار دانشکده روان‌شناسی و علوم تربیتی دانشگاه تهران خاطرنشان کرد: این مرکز، با تمام توان و با بهره از تجربه‌های استادان حوزه روان‌شناسی و همچنین متخصصان حوزه توسعه کسب و کار سعی در ملموس کردن این نوع خدمات که اتفاقاً در جامعه کمبود آن به شدت احساس می‌شود، دارد. البته افزون‌بر مقوله سلامت و بهداشت روان که یکی از مهمترین حوزه‌های مورد توجه در این مرکز نوآوری است، رویکردهای مهم دیگری نیز از جمله مسائل کسب و کارهای حوزه آموزش که طیف گسترده‌ای از کسب و کارها را شامل می‌شود، تحت پوشش و حمایت این مرکز خواهند بود. دکتر نقش تصریح کرد: استقرار بیش از هشت تیم استارت‌آپی در حوزه سلامت روان و آموزش با تمرکز بر حوزه کودک و نوجوان که بتوانند تحولی در این حوزه ایجاد کنند، از اهداف آتی این مرکز خواهد بود. همچنین در نظر است تا با برگزاری رویدادهای کشوری بتوان این مرکز نوآوری را به قطبی در کشور برای راه‌اندازی و تجاری‌سازی ایده‌های حوزه روان و آموزش تبدیل کرد. به لطف خدا و تلاش همکاران در صدد هستیم پس از ثبات و استقرار این مرکز فازهای ۲ و ۳ آن را نیز در مکان‌های دیگر دانشکده برای خدمت‌رسانی بهتر به دانشجویان و فارغ‌التحصیلان راه‌اندازی کنیم. بر اساس اعلام دانشگاه تهران، از اهداف کلان برنامه‌های حمایتی پارک علم و فناوری می‌توان به افزایش ثروت در جامعه و درآمد ناخالص ملی از طریق کسب و کارهای فناور، حمایت از ایده‌های فناورانه بازارپسند برای تبدیل شدن به کسب و کار، ایجاد فرصت‌های شغلی جدید، پرورش کارآفرینان از میان صاحبان ایده، جهت‌دهی به پایان‌نامه‌های تحصیلات تکمیلی به سمت کاربردی شدن و بازار هدف و افزایش تعداد شرکت‌های زایشی دانشگاه تهران اشاره کرد. بر این اساس، مراکز نوآوری و کارآفرینی پارک علم و فناوری دانشگاه تهران در کنار سایر واحدهای پارک جهت تحقق مأموریت پارک علم و فناوری فعالیت دارند. در این راستا، پارک علم و فناوری دانشگاه تهران تاکنون ۹ مرکز نوآوری «دانشکده مهندسی برق و کامپیوتر» حوزه تخصصی «کلیه رشته‌های فنی»، «پردیس کیش» حوزه تخصصی«IOT، هوش مصنوعی و بیگ دیتا»، «دانشکده جغرافیا» حوزه تخصصی «جغرافیا»، «کارولوکس دانشکده فنی» حوزه تخصصی «تمامی رشته‌های فنی»، «پردیس کشاورزی و منابع طبیعی» حوزه تخصصی «کشاورزی»، «پردیس ابوریحان» حوزه تخصصی «گیاهان دارویی»، «دانشکده فنی فومن» حوزه تخصصی «شیمی»، «دانشکده روان‌شناسی و علوم تربیتی» حوزه تخصصی«سلامت و بهداشت روان» و«کوی دانشگاه تهران» حوزه تخصصی «loT-AL-IIo» را راه‌اندازی کرده است. انتهای پیام,علم و فناوری ایران,۳۱ فروردین ۱۴۰۰ / ۱۴:۵۶,"دانشگاه تهران,روانشناسي,سلامت روان,استارت آپ‌ها,نوآوري",تبدیل شدن به قطب تجاری‌سازی ایده‌های خلاقانه حوزه روان و آموزش از اهداف مرکز نوآوری بهداشت روان
429,به گزارش ایسنا، بنابراعلام سایت تخصصی مخزن آب دات کام، با افزایش گرمای هوا و کاهش فشار آب در بسیاری از خانه ها شهروندان ناگزیر از نصب مخزن آب، پمپ و مخزن تحت فشار هستند. در این متن دلایل استفاده از منبع تحت فشار بیان شده و در انتها برای اطلاع از قیمت بروز مخازن تحت فشار، وب سایت معتبری را خدمتتان معرفی می کنیم. به چه دلیل از منبع تحت فشار یا منبع انبساط بسته استفاده می کنیم؟ کارکرد اصلی منبع تحت فشار پمپ آب کاهش تعداد دفعات روشن و خاموش شدن پمپ آب و در نتیجه افزایش طول عمر آن است. این منبع با ذخیره حجم معینی از آب و به صورت تحت فشار از فعالیت مداوم پمپ و روشن و خاموش شدن مکرر آن جلوگیری می کند. به عنوان مثال در صورت عدم نصب منبع تحت فشار و کلید اتومات و استفاده از ست کنترل، با هر بار شستشوی دست و صورت پمپ آب روشن می شود ولی در صورتی که این منبع و کلید اتومات در کنار پمپ آب و مخزن ذخیره اصلی آب ساختمان که عموماً از نوع مخزن آب پلی اتیلن یا پلاستیکی است، نصب شود دیگر نیاز نیست که پمپ آب به ازای هر بار،  باز شدن شیر آب روشن شود و در ابتدا آب موجود در منبع مورد مصرف قرار می گیرد تا زمانی که فشار آب داخل منبع تحت فشار به نقطه مینیمم برسد. منبع تحت فشار همچنین با مهار ضربات کله قوچی داخل شبکه آبررسانی ساختمان باعث دوام بیشتر عمر تاسیسات شما خواهد شد. مخزن یا منبع تحت فشار در بازار با عناوینی چون مخزن یا منبع انبساط بسته ، منبع فشار پمپ آب، مخزن پمپ آب و اسامی از این دست نیز شناخته می شوند. آیا می توان پمپ آب و مخزن تحت فشار را مستقیم به لوله آب شهری متصل کرد؟ از اتصال مستقیم پمپ آب به کنتور آب بدون استفاده از مخازن ذخیره آب اجتناب کنید زیرا علاوه بر اینکه غیرقانونی بوده و منجر به جریمه خواهید شد، عمر پمپ به صورت قابل ملاحظه‌ای کاهش یافته و به دلیل مکش همزمان هوا و آب به صورت کف، باعث خطای محاسباتی در کنتور آب شده و هزینه آببهای چند برابری را به شهروندان تحمیل می کند. علاوه بر آن مکش پمپ می تواند در مواقع اوج مصرف باعث منفی شدن فشار آب داخل شاه لوله ها شده و سبب مکیده شده آب آلوده دوره لوله در مناطق دارای شکستگی و نشتی گردد. نکاتی که در خصوص خرید و نصب منبع تحت فشار باید بدانید : ۱- برای تعیین حجم منبع تحت فشار، به عنوان یک قاعده عمومی برای هر واحد مسکونی حداقل ظرفیت ۸ تا ۱۰ لیتر پیشنهاد می شود.( یعنی برای ساختمان ۶ واحدی مخزن ۵۰ تا ۶۰ لیتری ) . در حال حاضر کوچکترین حجم تولید شده متداول مخازن تحت فشار، مخزن ۲۴ لیتری است و برای یک تک واحدی نیز از این لیتراژ استفاده می شود. ۲-مکان نصب منبع تحت فشار باید تا جای ممکن عاری از رطوبت باشد تا طول عمر آن افزایش پیدا کند. همچنین اگر کیفیت آب ورودی به خانه یا ساختمانتان نامناسب است و همراه آب رسوبات و سنگ ریزه وجود دارد پیشنهاد می کنیم حتماً از فیلترهای پیش تصفیه استفاده نمایید. ۳-منبع تحت فشار باید یک فشار اولیه داشته باشد و با توجه به فشار استارت پمپ تنظیم شود( ۱۰درصد کمتر از فشار استارت پمپ یا مینیمم). پس در هنگام نصب مخزن تحت فشار توجه فرمایید تا فشار مناسب در داخل منبع وجود داشته باشد. ۴-بازدید های دوره ای و برسی گیج فشار اهمیت زیادی دارد. هرچه سریعتر از کاهش فشار داخل منبع و یا سوراخ شدن تیوپ آن اطلاع کسب کنید امکان تعویض و تعمیر آن ساده تر خواهد شد.( به صورت عمومی هر ۳ ماه یکبار تنظیم فشار هوا و هر ۶ ماه بررسی کلیه تاسیسات) برای خرید و اطلاع از قیمت مخزن تحت فشار به کجا مراجعه کنیم؟ اگر خرید منبع تحت فشار با آگاهی کامل صورت نگیرد و از مرکز فروش معتبر انجام نشود می تواند سبب بروز مشکلاتی شود. به همین منظور پیشنهاد ما وب سایت و فروشگاه اینترنتی مخزن آب دات کام است. این فروشگاه سابقه زیادی در حوزه فروش مخزن، منبع و تانکر آب و لوازم جانبی دارد . این فروشگاه آنلاین اطلاعات کامل و ارزشمندی در خصوص محصولات و مشخصه های فنی آنها در اختیار شما قرار می دهد. علاوه بر آن کارشناسان مجرب این مرکز می توانند شما را در فرایند خرید با مشاوره های خود راهنمائی نمایند. این فرصت ایده آلی است که خرید مخزن تحت فشار از یک فرایند سخت، زمان بر و پراسترس به یک تجربه لذت بخش و ساده تبدیل شود به نوعی که شما می توانید تنها با چند کلیک مخزن تحت فشار خود را خریداری کرده و درب منزل دریافت نمایید. اگر به خرید آنلاین اعتقادی ندارید و یا تجربه مناسبی از این نوع خرید ندارید می توانید به صورت حضوری نیز از این فروشگاه اقدام به خرید کنید. برای کسب اطلاعات بیشتر با شماره ۰۲۱۴۴۵۴۸۹۲۲ تماس و یا به آدرس زیر مراجعه نمایید. فروشگاه مخزن آب دات کام Makhzaneab.com انتهای رپرتاژ آگهی,خبر بازار,۳۱ فروردین ۱۴۰۰ / ۱۵:۴۸,"مخزن تحت فشار,منبع انبساط بسته,مخزن آب دات کام",منبع تحت فشار، دلایل استفاده و اطلاع از قیمت مخازن تحت فشار
430,سردار قاسم رضایی در حاشیه افتتاح ساختمان جدید مرزبانی گیلان در جمع خبرنگاران با بیان اینکه مرزبانی افتخار جمهوری اسلامی و یکی از موفق‌ترین مرزبانی‌ها در جهان است، اظهار کرد: امروز ما شاهد آرامش در مناطق مرزی هستیم و این هدفی است که مرزبانی و نیروی انتظامی در کشور دنبال می‌کند. وی گیلان را یکی از مناطقی متصل و مرتبط با قفقاز دانست و افزود: این استان جایگاه ویژه‌ای در توسعه ارتباطات و مناسبات ایران با منطقه قفقاز دارد که این امر بیانگر نقش موثر مرزبانی در حفاظت و حراست از مرزها است. جانشین فرمانده ناجا گفت: در سال‌های گذشته تعاملات دو جانبه اعم از تجاری و هم تردد اتباع طرفین باعث شده که سه گذر مرزی دریایی، زمینی و ریلی در این منطقه فعال شود و هر دو طرف هم متعهد به تکمیل پروژه‌ها برای توسعه ارتباطات هستند. وی با اشاره به افتتاح پل ریلی و ترددهای ریلی بین ایران و آذربایجان گفت: طرفین متعهد شدند پروژه خط ریلی را در مرکز هر دو کشور فعال کنند تا این مسیر ریلی بتواند تا عمق مناطق قفقاز عبور کند سردار رضایی با اشاره به نقش موثر مرزبانی در اجرای پروتکل‌های مرزی، تصریح کرد: ایران از طریق مرز آبی با کشور حاشیه خزر در ارتباط است که از این طریق می‌توانیم با سایر کشورها همچون چین ارتباط داشته باشیم. جانشین فرمانده ناجا با بیان اینکه مرزبانی ناجا نقش مهمی در مدیریت مرزها، اجرای پروتکل‌ها و نگهبانی و حراست از مرزها برعهده دارد، گفت: نیروی انتظامی این ماموریت خطیر را جزء افتخارات خود می‌داند. وی با اشاره به آرامش و امنیت در مرزها، بیان کرد: امروز شاهد آرامش در مناطق مرزی کشور هستیم لذا رسالت مرزبانی در مدیریت مرزها قابل توجه است و امروز اقدام و عملیات در حوزه مرزی در تعامل با مرزنشینان است و این یکی از دستاوردهای انقلاب اسلامی است که می‌تواند برای بسیاری از کشورها الگو باشد. جانشین فرمانده ناجا با بیان اینکه مرزبانان علاوه‌بر داشتن تعامل با مرزنشینان دارای تعامل و دیپلماسی با کشورهای همسایه هستند، گفت: امروز یکی از افتخارات کشور مدیریت و انجام ماموریت‌های محول شده به مرزبانی جمهوری اسلامی ایران است که به بهترین وجه انجام داده و در این راه شهدای بزرگواری را تقدیم نظام کرده است. سردار رضایی بیان کرد: امروز مرزبانی هوشمندانه یکی از سازمان‌های موفق و با عنوان مدافع حرم «ایران اسلامی، ام القرای جهان اسلام» است که از منطقه جغرافیای دینی و فرهنگی محافظت و حراست می‌کند. وی با اشاره به وجود ۲۰۰۰ کیلومتر مرز مشترک با کشورهای همسایه و تاکیدات مقام معظم رهبری درباره اهمیت و تاثیرات سوء مواد مخدر در کشور خاطرنشان کرد: با وجود توطئه‌های فراوان از آنسوی مرزها برای ورود مواد مخدر از طریق مرزهای پاکستان و اقغانستان، جمهوری اسلامی ایران توانسته با بیش از یک هزار تن کشفیات مواد مخدر در طی سال گذشته رکورد جهان را در این حوزه بشکند. به گزارش ایسنا؛ در این مراسم ساختمان مرزبانی گیلان افتتاح و ساختمان یگان ویژه گیلان نیزکلنگ زنی شد؛ همچنین بازسازی سالن ملاقات هنگ مرزی ایران و آذربایجان نیز از طریق ویدئو کنفرانس آغاز گردید. انتهای پیام,گیلان,۳۱ فروردین ۱۴۰۰ / ۱۵:۴۸,"استانی-اجتماعی,مرزبانی نیروی انتظامی,سردار رضایی",اقدام و عملیات حوزه مرزی با تعامل مرزنشینان انجام می‌گیرد
431,به گزارش ایسنا، بازار رمز ارزها در سال گذشته داغ شد و با نوسانات و افت شاخص بورس بسیاری فعالان این بازار به سمت مبادله در ارزهای دیجیتال حرکت کردند و مقداری نقدینگی وارد این بازار شد. اما در این بین، با استقبال مردم از این بازار کلاهبرداران هم از این موضوع سو استفاده کردند و بعضا بیت کورن را به جای بیت کوین به مردم می‌فروختند که کارشناسان رمز ارز این اتفاقات را منوط به نبود قانون و موضع مشخص دولت نسبت به بیت کوین می‌دانند و معتقدند اگر خرید و فروش بیت کوین قانونی است، مردم باید بدانند که  کدام صرافی دارای مجوز معامله در این حوزه است. سرانجام، بانک مرکزی سه موضع و برنامه خود درباره رمزارزها را اعلام کرد که طبق آن، این بانک براساس مصوبه دولت نمی‌تواند معامله رمز ارز را به رسمیت بشناسد و به صرافی‌ها مجوز دهد تا خرید و فروش کنند. طبق اعلام بانک مرکزی، در زمینه تولید برق از رمز ارزها نیز آیین نامه در شورای عالی پولشویی وزارت اقتصاد آماده شده و پس از تایید آن، تا آخر فروردین به بانک‌ها و صرافی‌ها مجوز داده می‌شود که از طریق رمز ارزها برای واردات کالا و خدمات استفاده شود. نکته دیگر در زمینه رمزارزها، رمز پول بانک مرکزی است که قرار است رمز پول این بانک به پشتوانه ارز و طلای بانک مرکزی منتشر شود که گفته می‌شود این رمز پول، موجب روان سازی مبادلات، آشنایی مردم با این نوع پول و کاهش تاثیر پایه پولی بر نقدینگی می‌شود. از سوی دیگر، در سال گذشته آنقدری حجم معاملات و استقبال مردم در این بازار شدت گرفت که بسیاری معتقد بودند، نقدینگی زیادی از سایر بازارها چون بورس به سمت بازار رمزارزها منتقل شده است. به گونه‌ای که یک مقام مسئول ضمن تایید این حرف، می‌گوید: از آنجا که منشا رمزارزها خارج از کشور است، طبیعی است که مقداری ارز از این بابت از کشور خارج شده باشد. طبق گفته وی، برآوردها نشان می‌دهد که در سال گذشته روزانه معادل ۲۰۰ میلیارد تومان رمز ارز معامله می‌شد، سپس به روزی ۱۰۰ تا ۲۰۰ میلیارد تومان رسید و اکنون مقداری کاهش پیدا کرده است. این در حالی است که طبق گفته کارشناسان اقتصادی، تا زمانی که سیاست‌های پولی انبساطی است، بازار رمز ارزها به افزایش قیمت خود ادامه می‌دهند و سالجاری نیز سال رمزارهاست. انتهای پیام,اقتصاد کلان,۳۱ فروردین ۱۴۰۰ / ۱۶:۲۳,"رمزارزها,بانک مرکزی",روزی چقدر رمز ارز معامله شده است؟
432,به گزارش ایسنا، به نقل از خبرگزاری رسمی سوریه (سانا)، حموده صباغ، رئیس پارلمان سوریه اعلام کرد که پارلمان از دادگاه عالی قانون اساسی مطلع شد که فاتن علی نهار درخواست کاندیداتوری برای پست ریاست جمهوری را ارائه داده است. درخواست نهار که از شخصیت‌های شناخته شده در سوریه نیست، سومین درخواست کاندیداتوری است که به دست پارلمان رسیده است. پیشتر صباغ روز دوشنبه گفت که پارلمان دو درخواست از جانب دادگاه عالی قانون اساسی مبنی بر کاندیداتوری عبدالله سلوم عبدالله و محمد فراس یاسین رجوح در انتخابات ریاست جمهوری دریافت کرده است. هرکس که شروط مشخص در قانون اساسی را داشته باشد، می‌تواند درخواست کاندیداتوری را ارائه دهد، اما تنها در صورتی کاندیدای انتخابات می‌شود که تایید ۳۵ عضو پارلمان را کسب کند. قانون انتخابات سوریه، چندین شرط را برای رای دهنده مطرح می‌کند تا بتواند رای خود را در صندوق بیندازد. انتخاب کردن و کاندیداتوری یکی از حقوق و امری واجب بر اساس قانون اساسی کشور به حساب می‌آید. بر اساس قانون انتخابات سراسری (شماره ۵ سال ۲۰۱۴)، انتخاب و همه پرسی، حق هر شهروند و امری واجب بر گردن شخص در صورت داشتن شروط قید شده در قانون صرف نظر از دین، نظر یا انتساب سیاسی‌اش است. بر اساس ماده سوم از قانون، این حق با رای گیری سراسری و مخفیانه و مستقیم و برابر به صورت آزاد و فردی إعمال می‌شود و امکان احقاق این حق به صورت نیابتی وجود ندارد. اما ماده چهارم این قانون اعلام می‌دارد که حق انتخاب یا همه پرسی به هر شهروند بالای ۱۸ سال داده می‌شود مادامی که از این حق محروم نباشد. بر اساس ماده پنجم این قانون، افراد ذیل از حق انتخاب یا همه پرسی محروم هستند: کسی در قرنطینه اجباری قرار گرفته باشد. به یک بیماری ذهنی مبتلا باشد که در شایستگی وی در طول مدت بیماری‌اش تاثیر بگذارد. فرد به جرمی محکوم باشد که در اعتماد عمومی اخلال ایجاد کند. انتخابات ریاست جمهوری پیشین در سال ۲۰۱۴ اولین انتخاباتی بود که در آن بیش از یک کاندیدا حضور داشتند، چیزی که در سال‌های قبل وجود نداشت و طی آنها فقط یک نامزد وجود داشت و انتخابات به عنوان همه پرسی تلقی می‌شد و دو گزینه آری یا خیر وجود داشت. انتهای پیام,آسیا،خاورمیانه,۳۱ فروردین ۱۴۰۰ / ۱۵:۵۰,انتخابات سوریه,اولین زن سوری کاندیدای انتخابات ریاست جمهوری کشورش شد
433,علی امیدبخش در گفت وگو با ایسنا عنوان کرد: با اجرای این ۱۲ طرح‌ صنعتی برای ۳۱۳ نفر در شهرستان خوشاب اشتغال ایجاد می‌شود. وی با اشاره به افزایش رغبت سرمایه‌گذاری صنعتی در خوشاب تصریح کرد: طی دو سال گذشته در مجموع ۲۴ جواز تاسیس و توسعه صنعتی با سرمایه‌گذاری یک هزار و ۳۴ میلیارد ریال در شهرستان خوشاب صادر شده که بیانگر افزایش سرمایه‌گذاری صنعتی در این منطقه است. رئیس اداره صنعت، معدن و تجارت سبزوار گفت: زیرساخت‌‎های ناحیه صنعتی خوشاب برای استقرار واحدهای صنعتی مهیای سرمایه‌گذاری در بخش‌ها مختلف است. امیدبخش ادامه داد: با توجه به ظرفیت‌های شهرستان خوشاب در حوزه کشاورزی به ویژه محصول پسته، ایجاد صنایع فرآوری و تکمیلی در این حوزه ضروری و توجیه اقتصادی بالایی دارد. وی تصریح کرد: در راستای تبدیل خوشاب به قطب صادرات پسته این منطقه و به منظور جلوگیری از خام فروشی، احداث واحدهای فرآوری در بخش‌های بسته بندی محصول پسته، بخش های تجاری و  بازرگانی ضروری است. انتهای پیام,خراسان رضوی,۳۱ فروردین ۱۴۰۰ / ۱۵:۵۰,"استانی-شهرستانها,جواز تاسیس صنعتی,توسعه صنعتی,خوشاب,خبرهای شهرستان خوشاب",صدور ۱۲ جواز تاسیس و توسعه صنعتی در خوشاب
434,محمد لطیفی در جمع خبرنگاران با بیان اینکه به دلیل استمرار شیوع ویروس کرونا در سطح کشور و وجود محدودیت‌های مختلف، برگزاری برنامه‌های معمول و بهره‌مندی از ماه مبارک رمضان با دشواری همراه شده است، اظهار کرد: از این رو جهت استفاده حداکثری از ماه مبارک رمضان، برنامه‌های متعددی به منظور انس بیشتر با قرآن و معارف دینی برای کادر و شبکه پشتیبان و نیز دانش‌آموزان با همکاری تبلیغات اسلامی، بصورت مجازی در نظر گرفته شده است. مسئول اتحادیه انجمن های اسلامی دانش‌آموزان استان گیلان با اشاره به انتخاب سالانه یک سوره از سوی نماینده مقام معظم رهبری در اتحادیه به عنوان سوره سال، گفت: امسال سوره «واقعه» به عنوان سوره سال تشکیلات انتخاب شده است که در این راستا مسابقه حفظ و درک مفهوم سوره واقعه برای تمامی دانش‌آموزان استان و همچنین شبکه پشتیبان اتحادیه در نظر گرفته شده است. وی با تاکید بر اینکه به تمامی حافظان این سوره، هدیه‌ای نفیس اهداء می‌گردد، اضافه کرد: علاقمندان، جهت ثبت‌نام در این مسابقه می‌توانند به ادارات تبلیغات اسلامی سراسر استان و همچنین به حساب کاربری @Alo_hamsangaran در پیام رسان شاد، بله و صفحه اینستاگرام همسنگران مراجعه و از نحوه برگزاری آن مطلع شوند. مسئول اتحادیه انجمن‌های اسلامی دانش‌آموزان استان گیلان مسابقه کتابخوانی «بهترین آفریده» را از دیگر برنامه‌های اتحادیه برشمرد و گفت: در این مسابقه، روزانه ویدیوهای کوتاهی به انضمام فایل pdf از بخش‌های مختلف کتاب بهترین آفریده با موضوع انسان شناسی، منتشر می‌شود که دانش‌آموزان می‌توانند هر روز از دو روش تکمیل پرسشنامه و یا ضبط فایل صوتی آن بخش از کتاب، در این مسابقه شرکت کنند. لطیفی ادامه داد: برگزاری مسابقه مجازی «قرآن کتاب مقاومت» یکی دیگر از برنامه‌های اتحادیه در ماه مبارک رمضان است که در این مسابقه آیات مرتبط با موضوع گفتمان مقاومت و انقلاب اسلامی در قالب ویدیوهای کوتاه در ۳۰ قسمت ارائه می‌گردد و دانش‌آموزان می‌توانند از طریق لینک‌های مربوطه به سوالات هر قسمت پاسخ دهند. وی، با بیان انتشار ویدیوهای کوتاه معرفتی بصورت روزانه، عنوان کرد: دانش‌آموزان علاقمند جهت شرکت در این مسابقات می‌توانند به پایگاه اطلاع رسانی اتحادیه انجمن‌های اسلامی دانش‌آموزان استان گیلان به آدرس hamsangaran.ir و یا به آدرس hamsangarangilan در صفحات فضای مجازی مراجعه نمایند. انتهای پیام,گیلان,۳۱ فروردین ۱۴۰۰ / ۱۵:۵۰,"استانی-فرهنگی و هنری,اتحادیه انجمن‌های اسلامی دانش‌آموزان,ماه مبارک رمضان",برگزاری مسابقه مجازی «قرآن کتاب مقاومت» در گیلان
435,به گزارش ایسنا،   وزیر جهادکشاورزی در جمع خبرنگاران با بیان اینکه امروز اتفاق بزرگی برای کشاورزان افتاده است، اظهار کرد: همیشه افزایش قیمت ها در محصولات کشاورزی بین ۱۰۰تا ۲۰۰تومان بوده است اما امروز  به قیمت خرید تضمینی گندم هزارتومان اضافه کردیم و در شرایطی که با کاهش ۴۳ درصدی بارندگی مواجه هستیم افزایش نرخ خرید تضمینی قدم مهمی برای تولیدکنندگان است. وی با اشاره به اینکه رئیس جمهوری و رئیس سازمان برنامه و بودجه از افزایش نرخ خریدتضمینی حمایت کردند و قیمت نهایی مصوب شد، گفت: نرخ ۵۰۰۰تومان برای خرید تضمینی گندم عدد خوبی است و امیدواریم پایه ای برای قیمت کشت پاییزه شود. خاوازی اضافه کرد: تقریباً ۸۰ درصد کشت دیم گندم و با حذف رقبا ۴۰ درصد از سطح زیر کشت آبی نیز گندم است. مردم نیز ۴۲ درصد از پروتئین مورد نیاز خود را از گندم تامین می کنند که عدد بزرگی است. وزیر جهاد کشاورزی در مورد ذخایر گندم نیز گفت: ذخایر گندم مربوط به شرکت بازرگانی دولتی است و زیر نظر وزارت جهاد کشاورزی نیست. از آقای سیف معاون وزیر صمت درخواست کردیم که ذخایر را اعلام کنند اما هنوز آماری ارائه نشده است. به گفته وی سال گذشته ۸ میلیون و ۲۵۰ هزار تن گندم خریداری شد و امسال هم پیش بینی می شود همین مقدار خریداری شود. خاوازی با اشاره به اینکه امسال ۴۳ درصد کاهش بارندگی داریم، اظهار کرد: در کشت دیم بارندگی اهمیت زیادی دارد. چهار میلیون هکتار از ۶ میلیون هکتار کشت دیم است یعنی اگر بارندگی اتفاق نیفتد تولید کشور در کشت دیم صدمه زیادی می خورد. وی با اشاره به اینکه پیش‌بینی می‌شود امسال ۱۲ میلیون تن گندم تولید شود، تصریح کرد:حدود هشت میلیون تن گندم خریداری می‌شود و مابقی نیز برای صنف، خوراک دام  و مبادلات مرزی استفاده می شود و بخشی نیز ضایعات است. وزیر جهاد کشاورزی در پاسخ به این اینکه آیا تولیدکنندگان با نرخ تعیین شده موافق هستند یا خیر؟ گفت: برای خرید تضمینی گندم  آنالیزهایی انجام شده و این انالیزها  نیز سطح بالا گرفته شده است. همچنین این قیمت توسط بنیاد ملی گندمکاران اعلام شده و ما نیز به نظرآنها احترام گذاشتیم. انتهای پیام,تولید و تجارت,۳۱ فروردین ۱۴۰۰ / ۱۵:۵۱,"گندم,كشت ديم",پیش بینی تولید ۱۲میلیون تن گندم در سالجاری/اگر باران نبارد کشت دیم صدمه می خورد
436,به گزارش ایسنا، بنابراعلام گیربکس وان، وجود هرگونه اشکال در گیربکس ‌ممکن است باعث اختلال در کار باقی قطعات خودرو شود و خودرو رو به کهنگی و فرسودگی رود. پس اگر اختلالی در کار گیربکس ایجاد شود، باید تعمیرات آن را جدی گرفت؛ اما نه توسط هر تعمیرگاه و تعمیرگاهی! برای تعمیرات گیربکس باید از تجارب افراد ماهر و خبره کمک گرفت تا با توجه به تخصص‌شان، خودروی شما را از هرگونه خطرات احتمالی حفظ کنند. مجموعه‌ای با نام گیربکس وان ، اکنون به عنوان یکی از بزرگترین تعمیرگاه های تخصصی گیربکس اتوماتیک شناخته می‌شود که انواع خدمات مربوط به گیربکس را در فضایی به وسعت دو هزار و ۵۰۰ مترمربع خارج از محدوده طرح ترافیک و آلودگی هوای تهران ارائه می‌دهد. این مجموعه دارای سه سالن تخصصی تعمیر گیربکس اتوماتیک با آخرین تکنولوژی روز دنیا و همچنین سالن‌های تراشکاری و جوشکاری و نیز دو سوله برای باز و بست خودروها است. گیربکس وان خودروها را حتی به صورت آنلاین نیز پذیرش می‌کند. در ادامه گفت‌وگویی با داود تقی‌زاده، رئیس تعمیرگاه تخصصی مجموعه «گیربکس وان» ترتیب داده‌ایم که نتیجه‌اش را خواهید خواند. · در مجموعه گیربکس وان چه خدماتی ارائه می‌شود؟ در مجموعه گیربکس وان به صورت تخصصی تعمیرات گیربکس اتوماتیک انجام می‌دهیم. این تعمیرات برای انواع برندها صورت می‌پذیرد. در کنار این خدمات، ما در گیربکس وان با تعدادی از شرکت‌های واردکننده خودرو هم قرارداد داریم و با گارانتی یک‌ساله گیربکس‌های آن‌ها را تعمیر می‌کنیم. · این تعمیرگاه چه زمانی افتتاح شد و ایده راه‌اندازی آن چطور شکل گرفت؟ ایده شکل‌گیری گیربکس وان به سال‌ها پیش برمی‌گردد؛ اما در سال ۱۳۸۷ استارت این کار به صورت رسمی زده شد. گیربکس وان با مجموعه‌ای بسیار کوچک و تیمی دو نفره کار خود را آغاز کرد. میثم بهنیه و مسعود شاکری، کار خود را با تعمیرات خودرو شروع کردند ولی در سال ۱۳۸۷، هم‌زمان با تاسیس گیربکس وان، به صورت تخصصی وارد حوزه تعمیرات تخصصی گیربکس اتوماتیک شدند. این مجموعه در ۱۳ سال اخیر توسعه پیدا کرده؛ به شکلی که امروز ۴۰ نفر پرسنل داریم و به زودی شعبه دوم مجموعه گیربکس وان را افتتاح خواهیم کرد. · شعار گیربکس وان «با آرامش به مسیرت ادامه بده» تعیین شده است؛ انتخاب این شعار دلیل خاصی دارد؟ در واقع این شعار برای اطمینان خاطر مشتریانی است که برای تعمیر گیربکس خودروهای خود به مجموعه گیربکس وان مراجعه می‌کنند. ضمن اینکه خود مجموعه نیز نسب به کیفیت تعمیرات و قطعات استفاده شده خود مطمئن است. از همین رو، تعمیرگاه این مجموعه تخصصی، کار خود را تا یک سال یا ۲۰ هزار کیلومتر با گارانتی ارائه می‌دهد. · چه برنامه‌هایی برای آینده این مجموعه تخصصی در نظر دارید؟ امیدواریم به لطف خداوند، بتوانیم تا ۵ سال آینده ۲ شعبه فعال دیگر در شرق و غرب تهران راه‌اندازی کنیم؛ همچنین تولید قطعات گیربکس را نیز در برنامه‌مان داریم. انتهای رپرتاژ آگهی,خبر بازار,۳۱ فروردین ۱۴۰۰ / ۱۵:۵۲,"مجموعه گیربکس وان,گیربکس اتوماتیک,تعمیرات گیربکس",تعمیرات گیربکس اتوماتیک را در مجموعه‌ای تخصصی تجربه کنید
437,دکتر آبتین حیدرزاده در جمع خبرنگاران با اشاره به ورود به مرحله چهارم موج کرونا در کشور اظهار کرد: متاسفانه در حال حاضر شاهد افزایش آمار مراجعین سرپایی به مراکز منتخب کرونا در استان هستیم که پیش بینی می شود در روزهای آینده افزایش موارد بستری و فوت را به دنبال داشته باشد. وی رعایت پروتکل های بهداشتی و تقویت نظام مراقبت بیماری پایبندی به اجرای دقیق قرنطینه و ایزوله بیماران به خصوص قرنطینه معکوس ( مراقبت افراد سالمند و در معرض خطر) توسط مردم را مهمترین اقدام در حال حاضر عنوان کرد و از شهروندان خواست رعایت فاصله اجتماعی، پرهیز از دورهمی های خانوادگی، شستن مکرر دستها و استفاده از ماسک را با جدیت بیشتری در برنامه خود داشته باشند. حیدرزاده تصریح کرد: در صورت همکاری مردم در اجرای شیوه نامه های بهداشتی قادر خواهیم بود از موج اخیر کرونا عبور کنیم، در غیر اینصورت، شرایط به مراتب پیچیده تر و دشوارتر خواهد شد. انتهای پیام,گیلان,۳۱ فروردین ۱۴۰۰ / ۱۵:۵۴,"استانی-اجتماعی,کروناویروس",افزایش آمار مراجعین سرپایی به مراکز منتخب کرونا در گیلان
438,"به گزارش ایسنا، در اولین روزهای آغاز فعالیت‌های رسمی در سال جاری بود که براساس مصوبه کارگروه مدیران عامل شرکت‌های بورسی و غیر بورسی تولیدکننده سیمان سفید، با توجه به افزایش هزینه‌های تولید شامل قیمت تمام شده تولید سیمان سفید، افزایش قیمت مواداولیه، قطعات یدکی و همچنین هزینه حمل‌ونقل (به‌ویژه حمل‌ونقل مواداولیه)، به منظور جلوگیری از زیان عمده به کارخانه‌های تولیدکننده سیمان، طی جلسات متعدد توافق کردند که برای جبران بخشی از افزایش هزینه‌ها، قیمت فروش سیمان سفید از ابتدای سال جاری، مشمول افزایش ۳۵ درصدی شود. حال روز گذشته (دوشنبه- ۳۰ فروردین ماه)، عبدالرضا شیخان دبیر انجمن سیمان در نامه‌ای به مدیران عامل شرکت‌های سیمان عضو این انجمن، قیمت‌های جدید سیمان را ابلاغ و اعلام کرده است. وی در نامه خود آورده است که : پیرو درخواست تاریخ ۱۵ فروردین ۱۴۰۰  مدیران شرکت‌های سیمان و با هماهنگی‌های انجام شده با مراجع ذی‌صلاح نظیر سازمان حمایت مصرف‌کنندگان و تولیدکنندگان، ستاد تنظیم بازار و معاونت امور معدنی وزارت صنعت، معدن و تجارت (صمت)، نهایتا قیمت‌های جدید سیمان مورد توافق قرار گرفت و از تاریخ ۳۱ فروردین ۱۴۰۰  قابل اجرا است. نظر به اینکه انجمن سیمان به استناد تعهد اخذ شده در صورتجلسه فوق الاشاره و به نمایندگی از طرف صنعت سیمان متعهد به ایجاد تعادل در بازار و تأمین کمبود سیمان گردیده است؛ لذا مقتضی است با تشکیل منظم جلسات کارگروه‌های استانی و با هماهنگی انجمن نسبت به تأمین سیمان مورد نیاز (مصارف مردمی، پروژه‌های ساختمانی، صنایع سیمان بر) اقدام و از تحویل سیمان به دلالان جدا خودداری فرمایند. "" در این نامه همچنین اشاره شده است: "" ۱. قیمت سیمان پوزولانی ویژه- سرباره‌ای- آمیخته- مرکب معادل سیمان تیپ ۲ ۲. قیمت سایر انواع سیمان‌های مورد تقاضای مصرف کنندگان (سیمان بلین بالا، سیمان چاه نفت، سیمان سوپر سولفات و سایر سیمان‌های خاص که در جدول فوق لحاظ نشده است) با توجه به هزینه‌های تولید با توافق طرفین ۳. مبالغ فوق به صورت نقدی و بدون محاسبه ارزش افزوده و تحویل درب کارخانه است"" براساس تبصره آن، در صورت افزایش غیرمعمول قیمت کیسه‌های پروپلین مجدداً با هماهنگی سازمان حمایت در قیمت‌های فروش سیمان کیسه‌ای تجدیدنظر خواهد شد. همچنین کلیه شرکت‌ها موظف شده‌اند که ثبت اطلاعات روزانه تحویل داخلی و صادراتی (به تفکیک) در سامانه اطلاعات سیماب حداکثر تا ساعت ۹ صبح روز بعد شود، از فروش سیمان به صورت تهاتری خودداری شود، بایستی شرکت فعال و مستمر در کارگروه‌های منطقه‌ای جهت کنترل بازار وجود داشته باشد و دستورالعمل‌های صادره از سوی انجمن به ویژه دستورالعمل ضمیمه مبنی بر تقسیم‌بندی مشتریان و ضوابط نحوه توزیع سیمان به خریداران واجد شرایط، بایستی رعایت شود. قیمت‌های جدید سیمان به شرح زیر است: انتهای پیام",تولید و تجارت,۳۱ فروردین ۱۴۰۰ / ۱۵:۵۸,"قیمت سیمان,افزایش قیمت سیمان,انجمن صنفی سیمان,سازمان حمایت مصرف‌کنندگان و تولیدکنندگان,ستاد تنظيم بازار,وزارت صنعت، معدن و تجارت",افزایش قیمت سیمان از امروز اجرایی می‌شود
439,"به گزارش ایسنا، به نقل از قدس پرس، احمد ابوالغیط، دبیرکل اتحادیه عرب در جریان سخنرانی خود در نشست شورای امنیت به اهمیت همکاری بین سازمان ملل و سازمان‌های منطقه‌ای در حفظ صلح و امنیت منطقه تاکید کرد. وی همچنین بر لزوم اجرای تمامی قطعنامه‌های شورای امنیت در خصوص ضرورت پایان اشغالگری رژیم صهیونیستی و همچنین مخالفت با فعالیت‌های شهرک‌سازی صهیونیستی که با قوانین بین‌المللی منافات دارد، تاکید کرد. احمد ابوالغیط در ادامه بر اهمیت احیای روند سیاسی با هدف گشایش چشم‌اندازی به روی فلسطینیان در دستیابی به آزادی و استقلال تاکید کرد. دبیرکل اتحادیه عرب همچنین بر مسئولیت اصلی شورای امنیت در دستیابی به صلح عادلانه میان فلسطین و اسرائیل با تمرکز بر راهکار "" دو کشوری"" تاکید کرد. مذاکرات بین دو طرف فلسطینی و اسرائیلی از آوریل ۲۰۱۴ در پی مخالفت تل‌آویو با آزادی برخی از اسرای فلسطینی و توقف شهرک‌سازی‌ها متوقف شد. انتهای پیام",فلسطین,۳۱ فروردین ۱۴۰۰ / ۱۵:۵۴,"احمد ابو الغیط,فلسطين ,رژیم صهیونیستی",تاکید ابوالغیط بر مسئولیت شورای امنیت در حل پرونده فلسطین
440,احمد اسدی در گغت‌وگو با ایسنا با اشاره پیش بینی وضع هوای استان مازندران اظهار کرد: براساس تجزیه و تحلیل آخرین نقشه های پیـش‌یابـی هواشناسـی، وضعیت جوی استان مازندران در روز سه‏ شنبه 31 فروردین، و چهارشنبه اول اردیبهشت، صاف تا نیمه ابری همراه با افزایش محسوس دما و بویژه در دامنه ها و ارتفاعات با وزش باد گرم همراه بوده اما از چهارشنبه شب، وزش باد، افزایش ابر و در ارتفاعات با احتمال رگبار پراکنده پیش‌بینی می‌شود. ‌وی افزود: در روز پنج‏شنبه 2 اردیبهشت،آسمان استان صاف تا نیمه ابری گاهی با افزایش ابر همراه با کاهش دما و وزش باد و از عصر وشب با رگبار پراکنده همراه است. معاون توسعه و پیش‌بینی اداره کل هواشناسی مازندران خاطرنشان کرد: در روز جمعه 3 اردیبهشت، آسمان استان نیمه ابری تا ابری همراه با کاهش دما ، وزش باد نسبتا شدید، رگبار پراکنده با احتمال رعدوبرق است. اسدی افزود: در روز شنبه 4 اردیبهشت نیز وضعیت جوی استان، نیمه ابری تا ابری همراه با بارش پراکنده  و وزش باد پیش‌بین می‌شود. انتهای پیام,مازندران,۳۱ فروردین ۱۴۰۰ / ۱۶:۰۰,"آب و هوا,هواشناسي,استانی-اجتماعی",پیش‌بینی آخرین وضعیت آب و هوای مازندران
441,به گزارش ایسنا، سازمان بیمه سلامت ایران از اول اردیبهشت ۱۴۰۰ برای خدمات بهتر و سریع تر به مردم و البته دلایل دیگر اقدام به کاهش کاربرد دفترچه‌های خدمات درمانی کرده است. در واقع هدف این سازمان این است که در راستای ارتقای دولت الکترونیک ، طرح نسخه نویسی الکترونیک را به گونه ای ساماندهی و اجرا کند که دیگر نیازی به استفاده از دفترچه های کاغذی نباشد. بیمه‌شدگان در صورت مراجعه به پزشک برای احراز هویت با کد ملی باید یکی از مدارک خود از جمله دفترچه قبلی که هنوز برگ های آن تمام نشده ، کارت ملی، شناسنامه و یا جلد دفترچه را باید همراه داشته باشند. پزشک معالج پس از احراز هویت اقدام به ویزیت می کند و در صورت لزوم به تجویز دارو، خدمات آزمایشگاه، رادیولوژی و فیزیوتراپی می پردازد. در این مرحله نسخه الکترونیک توسط پزشک صادر می شود و بیمه شده می تواند با مدارک هویتی و کد ملی سایر قدم های درمانی مثل مراجعه به داروخانه، آزمایشگاه و غیره را انجام دهد. اگر به هر دلیلی پزشک امکان صدور نسخه الکترونیک را نداشت نسخه کاغذی صادر می‌شود اما بیمه‌شدگان حتما باید توجه داشته باشند که نسخه هایی که از پزشک دریافت می کنند حتما نام و نام خانوادگی، تاریخ ویزیت و کد ملی در آن درج شده باشد. بیمه‌شدگان می توانند با تماس با سامانه پاسخگویی ۱۶۶۶ که به صورت ۲۴ ساعته پاسخگوی سوالات بیمه شدگان سازمان بیمه سلامت ایران است و یا مراجعه به پایگاه خبری سازمان بیمه سلامت ایران به آدرس WWW.IHIO.GOV.IR جهت افزایش اطلاع‌رسانی به بیمه شدگان، از برخورداری خود از پوشش بیمه ای مطلع شوند. بنابر اعلام سازمان بیمه سلامت، بیماران خاص نیز همانند سایر بیمه شدگان می توانند از وضعیت پوشش بیمه ای خود مطلع شوند.این بیماران با پسوند خاص در استعلام ها مشخص می شوند. همچنین تا اطلاع ثانوی احراز هویت بیمه شدگان اتباع بیگانه با استفاده از کد اختصاصی مندرج در جلد دفترچه های درمانی و ۱۰ رقم اول شماره سریال دفترچه صورت می گیرد و پذیرش نوزادان در بخش بستری نیز تا زمان صدور شناسنامه تا یک ماه از طریق شناسنامه مادر امکان پذیر است. بیمه‌شدگان در صورت نیاز به راهنمایی و پشتیبانی می‌توانند با سامانه مرکز ارتباطات مردمی سازمان بیمه سلامت ایران به شماره ۱۶۶۶ تماس بگیرند. انتهای پیام,سلامت,۳۱ فروردین ۱۴۰۰ / ۱۶:۰۰,سازمان بیمه سلامت,بیمه‌شدگان سازمان بیمه سلامت ایران چگونه می‌توانند بدون دفترچه خدمات دریافت کنند؟
442,به گزارش ایسنا،‌ متخصصان انگلیسی نیز در همین رابطه از بزرگترین تهدید برای ادامه روند تحقیقات مرتبط با سرطان خبر می‌دهند. مرکز پژوهش‌های سرطان در آلمان، انجمن سرطان آلمان و یک سازمان مرتبط دیگر در این کشور با توجه به شمار مبتلایان به کرونا و وضعیت حاکم بر بخش مراقبت‌های ویژه در بیمارستان‌ها، نسبت به فروپاشی سیستم تشخیص، مراقبت و تأمین نیازهای بیماران سخت هشدار می‌دهند. به گفته‌ این سازمان‌ها، پیامدهای طولانی مدت این وضعیت برای بیمارانی که اکنون امکان درمان به موقع آنها فراهم نیست، هنوز قابل پیش‌بینی نیست. بنا بر برآورد کارشناسانِ این سازمان‌ها، در آینده کشور با بیماران بسیاری روبرو خواهد بود که بیماری سرطان در آنها خیلی دیر تشخیص داده شده و به همین خاطر شانس بهبودی آنها هم کاهش یافته است. پیش‌بینی این سازمان‌ها افزایش شمار مرگ و میر بیماران سرطانی در سال‌های پیش‌روست. آنها از سیاستمداران خواسته‌اند که از ظرفیت‌های مراقبتی و درمانی در بیمارستان‌ها در مورد بیماران سرطانی اطمینان حاصل کرده و دسترسی بدون محدودیت همانند دوران پیش از کرونا به منابع مورد نیاز را فراهم کنند. پاندمی کرونا و بزرگترین تهدید برای تحقیقات سرطان متخصصان انگلیسی هم از احتمال تأخیر و وقفه در پژوهش‌های مربوط به سرطان می‌گویند. به گفته آنها ممکن است در اثر پاندمی کنونی تحقیقات مربوط به روش‌های درمانی جدید برای تشخیص و درمان سرطان، سال‌ها به تاخیر بیفتد. دلیل این مسئله را مؤسسه پژوهش‌های سرطان در لندن، مقررات‌های سختگیرانه برای ورود به آزمایشگاه‌های تحقیقاتی به خاطر پروتکل‌های جدید بهداشتی و رعایت فاصله اجتماعی در این اماکن ذکر کرده‌ است. این مؤسسه اعلام کرده، شمار پژوهشگرانی که با اعمال دور جدیدی از محدودیت‌ها برای مقابله با کرونا اجازه ورود به این آزمایشگاه‌ها را دارند، افزون بر مقررات‌هایی که تاکنون اعمال می‌شد تا ۳۰ درصد دیگر کاهش یافته است. به گزارش دویچه‌وله، پاول وورکمن، مدیر این انستیتو می‌گوید: همه‌گیری کرونا بزرگترین تهدیدی بوده است که حوزه تحقیقات سرطان تاکنون به خود دیده است. این پژوهشگر همچنین از سیاست‌های مالی و تأمین بودجه دولت انگلیس در این حوزه به شدت انتقاد کرده است. انتهای پیام,سلامت,۳۱ فروردین ۱۴۰۰ / ۱۶:۰۰,"همه گیری,کروناویروس,سرطان",هشدار متخصصان آلمانی درباره تأثیر همه‌گیری بر مبتلایان به سرطان
443,به گزارش ایسنا، می‌توان به رپورتاژآگهی به چشم ابزاری تبلیغاتی نگریست که در صورت رعایت نکات استاندارد آن می‌تواند به شکل موثری به فعالان اقتصادی و صاحبان کسب و کار کمک کند تا ظرفیت‌ها، توانمندی‌ها و خدمات کسب و کار خود را به مخاطبان معرفی کنند. اگر این امر به درستی اتفاق بیفتد سبب افزایش فروش و سود آنها خواهد شد. رپورتاژآگهی می‌تواند در این زمینه یاری رسان صاحبان کسب و کارها باشد به شرطی که در خود این ابزار معیارهای تخصصی و حرفه‌ای رعایت شود. در ادامه مطلب به برخی ویژگی‌های مهم یک رپورتاژآگهی خوب اشاره می‌کنیم. مخاطب شناسی زمانی می‌توان از یک رپرتاژآگهی خوب سخن به میان آورد که بتواند پیام خود را به خوبی به مخاطب منتقل کرده و بر وی تاثیر بگذارد. پس می‌توان گفت هنگامی یک رپرتاژآگهی خوب عمل می‌کند که بتوانیم با مخاطبان و مشتریان کسب و کارهایی که قرار است برایشان رپرتاژآگهی بنویسیم آشنایی لازم را داشته باشیم. این آشنایی سبب شناخت بیشتر نیازهای مخاطبان و در نتیجه تاکید بر رفع این نیازها در رپرتاژآگهی می‌شود. این آشنایی در ضمن باعث انتخاب زبان و ادبیات مناسب در نوستار رپرتاژآگهی برای تاثیر هرچه بیشتر بر مخاطبان می‌شود. بیان صریح مزیت‌ها یکی از راه‌های نوشتن یک رپرتاژآگهی تاثیرگذار، آوردن مزایای محصول و خدماتی که به مخاطب معرفی می‌کنید در متن رپرتاژآگهی است. رپرتاژ آگهی‌ای که در بیان انتقال تفاوت‌ها و برتری محصول شما نسبت به رقبا موفق عمل نکند، تاثیر خوبی بر جذب مخاطب نخواهد گذاشت. درواقع در رپرتاژآگهی و معرفی محصولات و خدمات کسب و کارها باید کلی گویی را کنار گذاشت و صریح و شفاف با مخاطب گفتگو کرد. استفاده از تیتر جذاب برای رپورتاژآگهی یکی از روش‌های جذب مخاطب به خواندن رپرتاژآگهی، انتخاب یک تیتر مناسب برای متن رپرتاژآگهی است. زیرا مخاطب ابتدا تیتر را دیده سپس وارد متن می‌شود. این تیترها می‌بایست کلماتی را در دل ود جای بدهند که در گوگل زیاد جستجو می‌شوند و کنجکاوی مخاطب را برمی‌انگیزد. نکته دیگر در رابطه با تیترنویسی رپرتاژآگهی این است که معمولا مخاطب زیاد سراغ تیترهای بلند نمی‌رود و تیترهای خلاصه‌تر را ترجیح می‌دهد. اگر تمام این نکات را در تیترنویسی رپورتاژآگهی رعایت کنیم، می‌توانیم بی حوصله‌ترین و عجول‌ترین مخاطبان را نیز به خواندن متن ترغیب کنیم. مختصر و مفید نویسی از آنجایی که این روزها به دلیل مشغله‌های فکری و کاری، مخاطبان نسبت به گذشته در خواندن متون بی حوصله شده‌اند، مختصر و مفیدنویسی یکی از راه‌هایی است که این مخاطبان را سر ذوق بیاورد و به خواندن متن ترغیب کند. زیرا بررسی‌ها نشان‌دهنده این امر است که اکثر مخاطبان فقط تیتر و لید و پاراگراف‌های اول را می‌خوانند. انتشار رپرتاژآگهی در رسانه‌های پرمخاطب اگر شما بهترین رپرتاژآگهی را هم برای کسب و کار خود بنویسید، اما آن را رسانه‌هایی با بازدید کم منتشر کنید، فایده‌ای در بر نخواهد داشت. بنابراین برای دیده شدن رپرتاژآگهی باید آن را در یک رسانه پرمخاطب منتشر کرد. استفاده از عکس جذابیت استفاده از عکس در کنار متن بر هیچکس پوشیده نیست. اگر متنی جذاب برای رپرتاژآگهی خود نوشته‌اید سعی کنید آن را با عکس مزین کنید. زیرا تصاویر باعث می‌شوند متن شما بیشتر در ذهن مخاطب جا بیفتد و آن را به خاطر بسپرد. نبودن تصویر در رپرتاژآگهی، شانس موفقیت آن را به طور چشمگیری کاهش می‌دهد. اداره بازرگانی ایسنا با تکیه‌بر بیش از  ۲۰ سال سابقه حرفه‌ای رسانه‌ای در فضای مجازی، آمادگی دارد صاحبان کسب‌ و کار را در تولید و انتشار انواع رپورتاژ آگهی یاری کند. فعالان اقتصادی و صاحبان کسب و کار می‌توانند برای مشاوره و آگاهی از شرایط تولید و انتشار رپرتاژآگهی در ایسنا با شماره‌های ۲-۸۸۹۲۵۶۸۰ و همچنین دو شماره‌ی ۰۹۲۱۹۵۶۳۷۱۱ و ۰۹۱۹۰۰۲۰۹۶۱ تماس بگیرند. انتهای پیام,خبر بازار,۳۱ فروردین ۱۴۰۰ / ۱۶:۰۱,"سئوی سایت,بازاریابی محتوا,تعرفه رپرتاژ آگهی",روش‌های جذب مخاطب از طریق نگارش صحیح رپورتاژ آگهی
444,جواد فلفلی در گفت و گو با ایسنا، اظهار کرد: با توجه به توقف فعالیت تیم فوتبال پنج نفره طی ۲ سال گذشته، فدراسیون جهانی از تمام کشورهای عضو درخواست کرده که با برگزاری دیدارهای دوستانه با کشورهای همجوار دوباره فعالیت این رشته در سطح جهان آغاز شود. وی گفت: بر همین اساس طبق پیشنهاد تیم روسیه قرار است در اواخر اردیبهشت ۲ دیدار دوستانه با بازیکنان این تیم در جزیره کیش برگزار کنیم. فلفلی با اشاره به برگزاری اردوی تیم فوتبال پنج نفره از امروز در شیراز گفت: اولین اردوی تیم ملی فوتبال پنج نفره با حضور سیزده بازیکن ، سه دروازه بان و چهار مربی پس از دو سال دوری از تمرینات در شیراز آغاز می شود و تا ده اردیبهشت ادامه خواهد داشت. در این اردو سعی داریم وضعیت بازیکنان را پس از ۲ سال از نظر آمادگی بدنی، روانی و فنی مورد ارزیابی قرار دهیم تا بهترین ها را برای رقابت برابر تیم روسیه انتخاب کنیم. وی زمان اردوی بعدی تیم فوتبال پنج نفره را ۲۰ اردیبهشت در کیش عنوان کرد و افزود: بعد از پایان نخستین اردو در شیراز، بهترین و آماده ترین بازیکنان به اردوی دوم که از ۲۰ اردیبهشت در کیش برگزار می شود، دعوت خواهند شد. وی در پایان تصریح کرد: اگر شرایط کشور از نظر بیماری کرونا بهتر شود، برای استعدادیابی و شناسایی بازیکنان جوانتر، مسابقات قهرمانی کشور را پیش بینی کردیم تا از دل این مسابقات بتوانیم تیم خوبی را برای پاراآسیایی ۲۰۲۲ چین آماده کنیم. انتهای پیام,سایر ورزش‌ها,۳۱ فروردین ۱۴۰۰ / ۱۲:۵۵,قوتبال پنج تفره,دیدار دوستانه تیم فوتبال پنج نفره ایران با روسیه در کیش
445,به گزارش ایسنا، بنابراعلام حلال دانلود، سریال دراکولا، سریال جدید مهران مدیری در واقع ادامه ی فصل اول سریال هیولاست. نویسنده این فصل امیر برادران و طراح و سرپرست فیلم‌نامه پیمان قاسم‌خانی هستند. فیلم‌برداری از بهمن ۱۳۹۹ آغاز شد و هنوز ادامه دارد. بنابر اخباری که از گروه بازیگران سریال منتشر شده، شخصیت «هوشنگ شرافت» و خانواده او از قصه فصل دوم حذف شده‌اند و فرهاد اصلانی، شبنم مقدمی و گوهر خیراندیش در فصل دوم «هیولا» حضور ندارند. مهران مدیری برای بازیگران فصل دوم «هیولا» هم دست به انتخاب‌های متفاوتی زده است. بهنام تشکر، گلاره عباسی، اندیشه فولادوند و ویشکا آسایش در فصل دوم سریال بازی می کنند و محمد بحرانی، سیما تیرانداز و نیما شعبان‌نژاد نیز از بازیگران فصل اول هستند که در فصل دو هم ایفای نقش می‌کنند. مهران مدیری قبلا در فصل نخست «هیولا» با این سه بازیگر همکاری کرده بود، اما تاکنون با چهار بازیگر دیگر سریال تجربه همکاری نداشته است. در خلاصه داستان سریال دراکولا آمده است: به کامران کامروا خبر می‌رسد که پسرش را به جرم راه‌اندازی سایت‌های شرطبندی در خارج از کشور دستگیر کرده‌اند و ماموران به زودی به سراغ خود او خواهند آمد. کامروا پس از شنیدن این خبر به همراه چمچاره سوار هلیکوپتر شخصی‌اش می‌شود و ... برای دانلود سریال دراکولا با حجم نیم بها اینجا کلیک کنید: دانلود قسمت پنجم سریال دراکولا انتهای رپرتاژ آگهی,خبر بازار,۳۱ فروردین ۱۴۰۰ / ۱۲:۳۲,"دانلود سریال دراکولا قسمت پنجم,دانلود قسمت ۵ سریال دراکولا,دانلود سریال دراکولا مهران مدیری",دانلود قسمت پنجم سریال دراکولا
446,به گزارش ایسنا، متن این پیام که علی نیکزاد آن را قرائت کرد، به شرح زیر است: عروج ملکوتی مجاهد نستوه و جانباز سرافراز سرتیپ پاسدار سیدمحمدحسین حجازی جانشین محترم نیروی قدس سپاه پاسداران انقلاب اسلامی را ما مجمع نمایندگان استان اصفهان و سایر نمایندگان مجلس شورای اسلامی به محضر فرماندهی معظم کل قوا، خانواده و همرزمان، هم سنگران و مردم شهیدپرور استان اصفهان و ایران اسلامی تسلیت می گوییم. نیکزاد افزود: این پیام نه تنها از سوی مجمع نمایندگان استان اصفهان بلکه از سوی همه نمایندگان مجلس شورای اسلامی است. انتهای پیام,مجلس,۳۱ فروردین ۱۴۰۰ / ۱۲:۳۴,"مجلس یازدهم,شهادت سردار حجازی,استانی-سیاسی",پیام تسلیت نمایندگان مجلس در پی شهادت سردار حجازی
447,دکتر حسینی زاده در گفت و گو با ایسنا در این باره اظهار کرد: صبح امروز حادثه سقوط در چاه به مرکز 115 اورژانس تهران اعلام شد که بلافاصله پس از آن یک دستگاه موتورلانس و آمبولانس به محل حادثه اعزام شدند. وی ادامه داد: زمانی که تکنسین موتورلانس به محل حادثه در خیابان امام خمینی (ره) رسید و شرایط مصدوم را مشاهده کرد تصمیم گرفت که اقدامات پیش بیمارستانی مورد نیاز وی را در همان چاه با عمق 35 متر انجام دهد. معاون فنی و عملیات اورژانس تهران اظهار کرد: پس از انجام خدمات درمانی با کمک نیروهای سازمان آتش نشانی مصدوم به سطح زمین منتقل و برای ادامه درمان به مرکز درمانی اعزام شد. انتهای پیام,حوادث، انتظامی,۳۱ فروردین ۱۴۰۰ / ۱۲:۳۶,"اورژانس,سقوط",عملیات نجات اورژانس در عمق ٣۵ متری
448,میرحسن بیرانوند در گفت‌وگو با ایسنا اظهار کرد: پرورش دام‌هایی که از ظرفیت تولید بالایی برخوردارند، مستلزم اعمال مدیریت در مطلوب‌ترین سطح ممکن است. وی ادامه داد: تغذیه صحیح یکی‌از مهم‌ترین عوامل مدیریتی مؤثر در بازده اقتصادی گله است و عدم تغذیه صحیح باعث کاهش تولید و در نتیجه افزایش هزینه تولید می‌شود. بیرانوند عنوان کرد: هزینه مربوط به تغذیه دام در ایران بیش‌از ۶۰ درصد سرمایه جاری است، خرید به‌موقع علوفه، خوراک و کاهش ضایعات آن در کاهش هزینه تغذیه مؤثر است. این عضو هیئت علمی مرکز آموزش و تحقیقات کشاورزی و منابع طبیعی لرستان افزود: یک دامپرور موفق در زمان فراوانی محصول خوراک دام خود را تهیه می کند، بدیهی است یک برنامه تغذیه‌ای مناسب برای دستیابی به تولید مطلوب و اقتصادی، باید از کیفیت مطلوب مواد خوراکی، مقدار مناسب مصرف خوراک، تناسب و تعادل مواد مغذی موجود در خوراک با احتیاجات دام و زمان مناسب مصرف برخوردار باشد. وی با اشاره به این‌که تهیه و آماده کردن خوراک یکی‌از مهم‌ترین مراحل تغذیه دام است، افزود: یک دامپرور موفق باید بتواند پس از تهیه مواد خوراکی به نحوی آن‌ها را نگهداری و آماه کند که نه‌تنها از کیفیت آن کاسته نشود بلکه باعث بهبود کیفیت آن شود. بیرانوند با بیان این‌که آب موجود در بدن حیوان در دو بخش داخل سلولس و خارج سلولی وجود دارد که میزان آن در بدن براساس نوع دام، سن و مرحله رشد متفاوت است، تصریح کرد: مقدار مصرف آب در دام به عوامل مختلفی ازجمله نژاد، وزن، سن، دمای محیط، مدت زمان دسترسی به آب، دمای آب، نوع تولید، میزان تحرک دام، مقدار مصرف غذا و ... بستگی دارد. این عضو هیئت علمی مرکز آموزش و تحقیقات کشاورزی و منابع طبیعی لرستان گفت: قابلیت دسترسی و کیفیت آب برای سلامت و توان تولیدی حیوان بسیار مهم است که براساس عواملی ازجمله PH، طعم و بو، وجود املاح یا ترکیبات سمی سنجیده شده و هر یک به نوبه خود در میزان مصرف و جذب و دفع آب در بدن حیوان و رشد و تولید آن تأثیرگذار هستند. انتهای پیام,لرستان,۳۱ فروردین ۱۴۰۰ / ۱۲:۳۷,"استانی-اقتصادی,دام,تغذيه,ايران,ایسنا ,ایران,بیرانوند,لرستان",اصول تغذیه دام و لزوم رعایت نکات کلیدی
449,به گزارش ایسنا، سید حسن رسولی در جلسه امروز شورای شهر تهران در جریان بررسی اساسنامه ۱۹ سازمان‌های وابسته به شهرداری تهران گفت: هدف ما در این مصوبه ساماندهی سازمان‌ها از جهات مختلف من جمله آیین نامه مالی و معاملاتی است و براساس مصوبه سازمان‌ها تا پایان خرداد سال ۱۴۰۰ فرصت دارند که آیین نامه خود را با بند ج ماده ۲۹ تطبیق دهند. ما می‌خواهیم سازمان‌ها از حیات خلوتی خارج شوند، به همین دلیل اساسنامه نمونه تصویب کردیم تا آیین نامه اداری،استخدامی و مالی آنها واحد شود. وی افزود: سازمان های شهرداری در حالی که ۱۰۰ درصد سهام آنها متعلق به شهرداری است ترجیح می دهند به عنوان جزایر نا پیوسته عمل کنند. در بند ج آیین نامه ای که امروز در قالب اساسنامه تیپ تصویب می شود در همه سازمان ها لازم الاجراست و اگر سازمان ها می خواهند تا پایان خرداد ۱۴۰۰ تغییری در آن بدهند آن را به شورا ارائه کنند تا به تصویب برسد. اگر تا پایان خرداد اقدام نکردند آیین نامه فعلی آنها به این دلیل که می خواهیم همه سازمان ها یک آیین نامه تیپ واحد داشته باشند، قابلیت اجرا ندارد. به این دلیل به این موضوع اصرار داریم که ارکان سازمان ها تشویق شوند و وادار شوند که نظم و نظام پیدا کنند.  رسولی ادامه داد: در حال حاضر ما موافقت مراجع بالادستی را گرفتیم و فقط مصوبه شورا لازم است. اینکه می گویند این اتفاق در کار سازمان ها کندی ایجاد می‌کند، باید به آنها پاسخ داد که هیچ اشکالی پیش نمی‌آید. این کار فقط یک جهت گیری سیاستی است که ارکان سازمان‌ها را هماهنگ کنند. سازمان‌ها هر نقطه نظر اصلاحی دارند می‌توانند از طریق لایحه شهرداری ارائه کنند.  نایب رییس کمیسیون برنامه و بودجه شورا تاکید کرد: شهرداری تهران دارای ۱۹ سازمان است. آیین نامه مالی و اداری ۵ سازمان مصوب مراجع مربوطه است. این لایحه می خواهد انضباط بخشی به کل سازمان‌ها بدهد. یکی از آیین نامه هایی که آیین نامه مصوب دارد سازمان نوسازی است که مصوبه مجلس است و شورا هم صلاحیت تغییر آن را ندارد. ما هم نمی خواهیم آن را تغییر دهیم. سازمان نوسازی چون قانون بالادستی دارد در این مدت عین ماده قانونی خود را می گذراند، اما اگر آیین نامه سازمان نوسازی را به جمع تسری دهیم سازمان املاک و پرونده یاس همه از این حفره است. همه ما جمع شدیم انضباط ایجاد کنیم اگر برای یک مورد خاص همه را ازبین ببریم این کار ما عبث است. انتهای پیام,جامعه، شهری,۳۱ فروردین ۱۴۰۰ / ۱۲:۳۶,"شوراي شهر تهران,برنامه و بودجه,شهرداري تهران",سازمان‌های شهرداری علاقمندند به عنوان جزایر ناپیوسته عمل کنند
450,"کوروش مودت در گفت‌وگو با ایسنا، با اشاره به اجرای طرح ملی ""کوچ""، اظهار کرد: طرح ملی کوچ بحث کنترل وزن و چاقی دانش‌آموزان را پیگیری می‌کند. در مرحله نخست این طرح ملی حدود ۷۹۰ هزار دانش‌آموز و در مرحله دوم نیز حدود ۷۰۰ هزار دانش‌آموز در خوزستان پوشش داده شدند.  وی در ادامه با بیان اینکه دلیل افزایش وزن در کودکان به دلیل شرایط کرونایی است، گفت: کودکان در شرایط قرنطینه ناشی از کرونا از نظر جسمانی و روانی آسیب پذیر شده‌اند؛ در نتیجه مستلزم حمایت از سمت خانواده هستند. قرنطینه ناشی از کرونا، بی‌تحرکی و ریزه‌خواری، باعث اضافه وزن دانش‌آموزان شده است و لازمه پیشگیری از اضافه وزن و چاقی، تحرک و کنترل تغذیه است. مدیرکل آموزش و پرورش خوزستان با بیان اینکه تنها راه‌حل، فعالیت بدنی، کنترل تغذیه و بازگشایی مدارس است، یادآور شد: با توجه به اینکه دانش‌آموزان آینده‌سازان کشور هستند، باید در اولویت واکسیناسیون کرونا قرار گیرند. انتهای پیام",خوزستان,۳۱ فروردین ۱۴۰۰ / ۱۲:۳۹,"استانی-اجتماعی,اخبار اجتماعی - خوزستان,تغذيه,چاقی",کودکان در شرایط قرنطینه از نظر جسمانی و روانی آسیب‌پذیر شده‌اند
451,بهزاد باباجمادی در گفت‌وگو با ایسنا، در پاسخ به پرسشی مبنی بر مشکل روان‌آب‌های سطحی در خرم‌دره و در برخی از مواقع ورود آن به باغات و مزارع، اظهار کرد: این مشکل در اکثر مناطق شهری خرم‌دره وجود دارد. وی با اشاره به اینکه شهرداری برای حل این مشکلات تدابیری اندیشیده است، ادامه داد: پارسال شهرداری با احداث کانالی، بخشی از مشکل را حل کرد اما برنامه‌های اتخاذ شده در این حوزه به صورت مسکن است و جواب‌گوی قطعی برای حل مشکل نیست. این مسئول، گریزی به طرح نیمه‌تمام فاضلاب شهری خرم‌دره زد و یادآور شد: برای اینکه بخواهیم این مشکل به صورت قطعی و همیشگی حل و فصل شود باید طرح فاضلاب در سطح شهر عملیاتی شود. به گزارش ایسنا، تولید فاضلاب‌های شهری در سال‌های اخیر رشد بی‌سابقه‌ای داشته است و چنانچه این حجم قابل توجه فاضلاب به صورت اصولی تصفیه و دفع نشود، صدمات جبران‌ناپذیری  به محیط‌زیست وارد می‌کند. یکی از دلایل ورود فاضلاب به زمین‌های کشاورزی و خاک علاوه بر طمع کشاورزان، اجرایی نشدن طرح‌های سیستم فاضلاب و یا نیمه‌تمام بودن آن‌ها است که سبب می‌شود شیرآبه‌ زباله‌ها در زمین‌های مردم نفوذ کند و محصولات را تحت تاثیر این آلودگی‌ها قرار دهد. طرح فاضلاب شهری خرم‌دره نیز یکی از طرح‌هایی است که سالیان درازی است مردم این شهرستان خواهان تکمیل آن هستند، اما این طرح کماکان نیمه‌تمام مانده است. انتهای پیام,زنجان,۳۱ فروردین ۱۴۰۰ / ۱۲:۳۹,"استانی-شهرستانها,زنجان,فاضلاب شهری",حل مشکل روان‌آب‌های سطحی خرم‌دره در گرو اتمام طرح فاضلاب شهری
452,به گزارش ایسنا، متن این بیانیه که علی کریمی فیروزجایی عضو هیات رییسه مجلس در جلسه علنی امروز (سه شنبه) قرائت کرد، به شرح زیر است: « ۱۴ ماه از شروع بیماری منحوس کرونا در جهان و به تبع آن در کشور اسلامی ما می گذرد، در ۱۴ ماه گذشته تلاشگران عرصه سلامت اعم از پزشکان و پرستاران و کلیه کادر درمانی با تلاش شبانه روزی و خستگی ناپذیر خویش حماسه مثال زدنی را به منصه ظهور درآورند. به نحوی که یادآور ایثارگری ها و جانفشانی های دوران دفاع مقدس شد. به موازات ایثارگری هایی که به تعبیر رهبری مجاهدت نستوه نام گرفت دستاوردهای عظیم در توسعه زیرساختهای بهداشتی و درمانی در کمترین زمان و نیز تامین تجهیزات و دانش فنی داخل و همچنین دستیابی به دانش روز و تامین داورهای مورد نیاز علیرغم تحریمهای ظالمانه، درخور تحسین است. مشارکت فعالانه بخشهای مختلف کشور به ویژه نیروهای مسلح، بسیجیان دلاور در قالب طرح شهید سرافراز حاج قاسم سلیمانی که با محوریت وزارت بهداشت به انجام رسید یکی دیگر از اقدامات در حوزه سلامت کشور بود. در این میان همدلی، یکپارچگی و فرماندهی وزارت بهداشت به عنوان تولیت نظام سلامت ستودنی و قابل ستایش است. اینک ما نمایندگان مجلس ضروری می دانیم که از ۱۴ ماه تلاش خستگی ناپذیر پزشکان و پرستاران و دیگر اعضای کادر بهداشت و درمان و مدیران بخش بهداشت و درمان و البته از وزیر دلسوزشان صمیمانه تشکر کنیم. از همه درخواست می کنیم که در راستای اجرای فرمایشات مقام معظم رهبری نظرات کارشناسانه وزارت بهداشت، درمان و آموزش پزشکی را در تصمیم گیری ها لحاظ و عملیاتی کنند.» انتهای پیام,مجلس,۳۱ فروردین ۱۴۰۰ / ۱۲:۴۰,"همه_باهم_علیه_کرونا,مجلس یازدهم,خیز چهارم کرونا,وزير بهداشت درمان و آموزش پزشکي",تقدیر نمایندگان از تلاش ۱۴ ماهه نمکی و کادر درمان کشور
453,به گزارش ایسنا، مسعود خوانساری در نشست هیئت نمایندگان اتاق بازرگانی تهران، اظهار کرد: متاسفانه در هفته‌های گذشته بار دیگر شاهد افزایش سرعت شیوع کرونا و درگیری بیشتر مردم و فوت روزانه شهروندان براثر کرونا بوده ‌ایم. در این میان دولت امکان تعطیلی برخی شرکت‌ها، ادارات و مشاغل را دارد اما با توجه به اهمیت تولید و تامین نیاز روزانه مردم، امکان تعطیلی واحدهای تولیدی وجود ندارد و همین موضوع خطر ابتلای کارگران فعال در این بخش را افزایش می‌دهد. وی با بیان اینکه فعلا مهم‌ترین ابزار جهان برای مقابله با کرونا واکسیناسیون است، بیان کرد: در برخی کشورهایی که با سرعت بیشتری واکسن زدن را آغاز کرده‌اند می‌بینیم که امکان بازگشت مرحله به مرحله به زندگی عادی فراهم شده است اما متاسفانه در کشور ما به دلیل تاخیر در واردات این فرایند طولانی‌تر شد و امروز امیدواریم که لااقل واکسیناسیون کادر درمان تمام شود. خوانساری با اشاره به مجوز واردات واکسن به شرکت‌های بخش خصوصی گفت: اتاق بازرگانی در راستای عمل به تعهدات اجتماعی خود، از شرکت‌های فعال در این حوزه خواست که تمام تلاش خود را برای واردات واکسن به کار بگیرند که خوشبختانه در گام نخست موفقیتی جدید در این زمینه به ثبت رسیده و قرار خرید ۶ میلیون دوز واکسن، منعقد شده است. رئیس اتاق بازرگانی تهران ادامه داد: با وجود آنکه بسیاری از شرکت‌های بزرگ واکسن سازی محصولات خود را از قبل پیش فروش کرده بودند این مهم نهایی شد. هدف از ورود این دوزها واکسیناسیون کارگران و پرسنل بخش تولید است تا بتوانند با خطر کمتری در زمینه تهیه نیازهای مردم فعالیت کنند. هیچ یک از شرکت‌های واردکننده واکسن به دنبال نفع اقتصادی نیستند و امیدواریم با مشارکت مدیران کارخانه‌ها، این واکسن‌ها بدون هزینه به کارگران تزریق شود. به گفته وی، این شش میلیون دوز به تدریج و به شکل مرحله به مرحله وارد ایران خواهد شد. به گزارش ایسنا، چند هفته قبل دولت اعلام کرد که بخش خصوصی نیز می‌تواند نسبت به واردات واکسن اقدام کند. در این زمینه اختلاف نظرهایی درباره نحوه ورود واکسن خارجی از سوی بخش خصوصی مطرح بود که آیا بناست این واکسن‌ها به فروش برسند یا از سوی وزارت بهداشت خریداری شده و رایگان تزریق شوند. وزارت بهداشت در روزهای گذشته بار دیگر تاکید کرده که واکسیناسیون کرونا در ایران رایگان خواهد بود. انتهای پیام,تولید و تجارت,۳۱ فروردین ۱۴۰۰ / ۱۲:۴۱,"واکسن کرونا,اتاق بازرگاني,موج چهارم کرونا",۶ میلیون دوز واکسن کرونا وارد می‌کنیم
454,به گزارش ایسنا، اخیرا مکاتباتی بین سازمان اموال تملیکی و دبیرخانه شورای عالی مناطق آزاد در رابطه با تعیین تکلیف ۱۵۰۰ خودروی متروکه تحت اختیار سازمان اموال تملیکی قرار دارد، صورت گرفت و این سازمان پیشنهاد فروش و شماره گذاری این خودروها در مناطق آزاد را ارائه کرد که ظاهرا با استقبال همراه شد. در ادامه طی مکاتبه دبیرخانه شورای عالی مناطق آزاد با معاون اول رئیس جمهور، موضوع اصلاح مصوبه ۱۳۹۶ در رابطه با مستثنی شدن این واگذاری از ممنوعیت ها و محدودیت های واردات خودرو مطرح شد. اما اینکه جریان این واگذاری چیست و چرا در داخل فروش نمی رود موضوعی است که میر معینی - معاون فروش و بهره برداری سازمان اموال تملیکی - در مورد آن به ایسنا توضیحاتی ارائه کرده است.  جریان پیشنهاد واگذاری خودروها در مناطق آزاد وی با اشاره به الزام ماده ۸ قانون تاسیس سازمان اموال تملیکی مبنی بر تعیین تکلیف اموال در اختیار طی یکسال گفت: شماره گذاری خودروهای دپوشده در سازمان اموال تملیکی با محدودیت هایی مواجه و امکان تعیین تکلیف آنها فراهم نبود ولی با پیگیری سازمان اموال تملیکی شاید تعیین تکلیف خودروهای متروکه موجود در این سازمان بزودی در دستور کار قرار بگیرد. میر معینی توضیح داد: محدودیت های مانند عدم استاندارد، نداشتن اوراق فنی، عدم وجود نمایندگی های مجاز برای خدمات بعد از فروش، موتور بالای ۲۵۰۰ سی سی و یا لوکس بودن آنها وجود داشت که موجب شد که مسئولان سازمان در یکی از تصمیمات جمع بندی شده، ضمن برگزاری جلسات فنی با مسئولان مناطق آزاد و تجاری  طرحی برای تعیین تکلیف این خودروها در این مناطق آماده و برای تصمیم گیری نهایی به هیات دولت ارائه کند. وی  با بیان اینکه در راستای انجام دستور ریاست قوه قضائیه و تاکیدات وزیر اقتصاد به منظور تعیین تکلیف کلیه اموال در اختیار، ضمن تشکیل کارگروه های ویژه اقدامات فوری برای تسریع در تعیین تکلیف کلیه اموال از جمله خودروهای رسوبی عملیاتی شده است ، یادآور شد که در صورت اجرایی شدن طرح فروش خودروهای دپو شده سازمان اموال تملیکی در مناطق آزاد و ویژه اقتصادی، ضمن تعیین تکلیف خودروهای رسوبی در سازمان، تمهیدات ویژه ایی برای نو سازی ناوگان حمل و نقل در مناطق آزاد و ویژه اقتصادی بدون انتقال ارز کلید خواهد خورد. به گزارش ایسنا، خودروهایی که اکنون در جریان واگذاری به مناطق آزاد قرار دارند طی یکی دو سال  اخیر بسیار مورد بحث بوده اند و با وجود مهلت های تعیین شده از سوی هیات وزیران برای تعیین تکلیف یا ترخیص خودروهای دپو شده در گمرک، به دلیل محدودیت های موجود به ویژه شرایطی که سازمان ملی استاندارد تعیین کرده بود امکان ترخیص پیدا نکردند. این در حالی است که حتی در سال گذشته حواشی در مورد غیر استاندارد بودن خودروهایی مانند بنز، پورشه و یا بی ام دبلیو در بین آنها ایجاد شد، با این حال شنیده ها از این حکایت دارد که اخیر سازمان ملی استاندارد نیز در راستای تعیین تکلیف خودروهای دپو شده اقداماتی صورت داده و همکاری خود را اعلام کرده است که می تواند حتی به امکان تعیین تکلیف خودروها در سرزمین اصلی منتهی شود. انتهای پیام,اقتصاد کلان,۳۱ فروردین ۱۴۰۰ / ۱۲:۴۱,"خودروهای متروکه,مناطق آزاد,سازمان اموال تملیکی",دلیل عدم فروش خودروهای وارداتی متروکه در سرزمین اصلی
455,"به گزارش ایسنا و به نقل از نیوزوایز، یک برنامه جدید مبتنی بر یادگیری ماشینی می‌تواند نظریه‌های توطئه‌آمیز در مورد کووید-۱۹ را در فضای مجازی به دقت تشخیص دهد و نحوه تکامل آنها را به مرور زمان مشخص کند. شاید این ابزار روزی به مقامات بهداشت عمومی کمک کند تا به صورت آنلاین به مقابله با اطلاعات نادرست بپردازند. ""کورتنی شلی""(Courtney Shelley)، از پژوهشگران ""آزمایشگاه ملی لس آلاموس""(LANL) آمریکا و از اعضای این گروه پژوهشی گفت: بسیاری از پژوهش‌های صورت گرفته در حوزه یادگیری ماشینی که به اطلاعات اشتباه در فضای مجازی مربوط هستند، بر شناسایی انواع متفاوت نظریه‌های توطئه‌آمیز تمرکز دارند. ما تصمیم گرفتیم تا درک منسجم‌تری در مورد نحوه تغییر اطلاعات اشتباه ایجاد کنیم زیرا مردم معمولا تمایل دارند تا نخستین پیامی را که با آن رو به رو می‌شوند، باور کنند. شاید مقامات بهداشت عمومی روزی بتوانند به بررسی نظریه‌های توطئه‌آمیزی بپردازند که در شبکه‌های اجتماعی جلب توجه می‌کنند. پژوهشگران در این پروژه، از داده‌های در دسترس و ناشناس توئیتر برای مشخص کردن نظریه‌های توطئه‌آمیز در مورد کووید-۱۹ استفاده کردند. آنها به بررسی گسترش کووید-۱۹، احتمال مهندسی زیستی این ویروس و ساخته شدن آن در آزمایشگاه و همچنین میزان خطر واکسن‌های کووید-۱۹ که در مرحله تولید هستند، پرداختند. ""داکس گرتز""(Dax Gerts)، از پژوهشگران این پروژه گفت: ما داده‌های مربوط به حدود ۱/۸ میلیون توئیت با کلیدواژه کووید-۱۹ را بررسی کردیم. پژوهشگران با استفاده از داده‌های جمع‌آوری شده در مورد نظریه‌ها، مدل‌های تصادفی یادگیری ماشینی را ساختند که توئیت‌ها را به عنوان اطلاعات اشتباه مربوط به کووید-۱۹ دسته‌بندی می‌کنند. گرتز ادامه داد: این کار به ما امکان می‌دهد تا نحوه صحبت افراد در مورد نظریه‌های توطئه‌آمیز را در شبکه‌های اجتماعی ببینیم و تغییرات را به مرور زمان مشاهده کنیم. این پژوهش نشان داد که توئیت‌های حاوی اطلاعات اشتباه در مقایسه با توئیت‌های اشتباه، احساسات منفی بیشتری را شامل می‌شوند. این توئیت‌ها به مرور زمان تکامل می‌یابند و علاوه بر رخدادهای واقعی، جزئیاتی از نظریه‌های غیر مرتبط را نیز در بر می‌گیرند. همچنین، این پژوهش نشان داد که شاید بتوان از یک روش یادگیری تحت نظارت، برای شناسایی خودکار نظریه‌های توطئه‌آمیز استفاده کرد و شاید بتوان با کمک یک روش یادگیری بدون نظارت، به بررسی تغییرات صورت گرفته در اهمیت واژه‌های موجود در هر نظریه پرداخت. شلی گفت: این موضوع برای مقامات بهداشت عمومی مهم است که بدانند چگونه نظریه‌های توطئه‌آمیز به مرور زمان تکامل می‌یابند و جلب توجه می‌کنند. اگر این گونه نباشد، آنها با خطر تبلیغ ناخواسته نظریه‌های توطئه‌آمیز رو به رو می‌شوند؛ بنابراین دانستن این موضوع که نظریه‌های توطئه‌آمیز چگونه تغییر می‌کنند، برای ارائه راهبردی در مواجهه با آنها اهمیت دارد. این پژوهش، در ""Journal of Medical Internet Research"" به چاپ رسید. انتهای پیام",علم و فناوری جهان,۳۱ فروردین ۱۴۰۰ / ۱۲:۴۲,"کووید-19,هوش مصنوعی,یادگیری ماشینی,کرونا در جهان,همه_باهم_علیه_کرونا",هوش مصنوعی، نظریه‌های توطئه‌آمیز در مورد کووید-۱۹ را شناسایی می‌کند
456,به نقل از مدیکال نیوز، شروع و پایبندی به درمان با انسولین همچنان یک چالش برای میلیون‌ها بیمار مبتلا به دیابت نوع ۲ در سراسر جهان است. ترس از تزریق، ناراحتی و تحمل درمان تزریقی به مانعی در شروع انسولین درمانی و پایبندی به آن محسوب می‌شود. اثربخشی و درمان مداوم با انسولین نیز به عوامل دیگر از جمله دقت دوزها، زمان و اهداف شاخص قندخون بستگی دارد. ارائه‌دهندگان مراقبت‌های بهداشتی معتقدند که کاهش دفعات تجویز درمان با پیشرفت تزریق انسولین هفتگی که در این آزمایش‌های فاز ۲ استفاده می‌شود، ممکن است عدم علاقه شروع درمان انسولین را کاهش دهد و پیوستگی طولانی‌مدت، کنترل گلوکز و در نهایت حال بیمار را بهبود می‌بخشد. ایلدیکو لینگ وی، استاد طب داخلی و علوم جمعیت و داده از مرکز پزشکی دانشگاه تگزاس ساوت‌وسترن اظهار کرد: «انسولین  که از ۱۰۰ سال قبل بنیان درمان دیابت است، یک عامل موثر در کاهش گلوکز است و در صورت استفاده در دوز مناسب بی‌خطر است. درمان انسولین دشوار است و به تزریق مکرر نیاز دارد و همچنان یک لکه خاص را به همراه دارد. ایجاد انسولین موثر و ایمن هفتگی پیشرفت بزرگی در این زمینه است.» لینگ وی، مشاور شرکت دارویی نوو نوردیسک دانمارک و محقق اصلی یکی از مطالعات است که در آن ۲۰۵ بیمار از هفت کشور (آمریکا، کرواسی، آلمان، مجارستان، لهستان، اسلواکی و اسپانیا) حضور داشتند. کارآزمایی بالینی شامل یک دوره غربالگری دو هفته‌ای، ۱۶ هفته درمان و یک پیگیری پنج هفته‌ای برای ارزیابی سه روش مختلف برای تنظیم و بهینه‌سازی دوز انسولین و تعیین اینکه کدام یک بهترین تعادل را بین کاهش موثر گلوکز و اتفاقات ناشی از کاهش آن را ارائه می‌دهد. وی همچنین محقق مطالعه دوم با ۱۵۴ بیمار از پنج کشور (ایالات متحده، کانادا، جمهوری چک، آلمان و ایتالیا) است. این آزمایش همان بازه زمانی ۲۳ هفته‌ای را دنبال کرد و جنبه‌های عملی استفاده از انسولین و همچنین بهترین روش‌های انتقال از رژیم روزانه به تزریق‌های هفتگی انسولین را ارزیابی کرد. محققان تشخیص دادند که شروع با دوز اول بالاتر که بارگیری دوز نامیده می‌شود به بیماران اجازه می‌دهد تا سریع‌تر به هدف گلوکز مطلوب خود برسند. این دو مطالعه به عنوان چهارچوبی برای یک برنامه آزمایش بالینی بزرگ فاز ۳ است که در حال حاضر در این دانشگاه و سایر بخش‌ها در حال انجام است. لینگ وی می‌گوید: «انسولین هفتگی یک تغییردهنده است که باعث کاهش بار درمان بیماران می‌شود و در عین حال میزان انطباق را نیز بهبود می‌بخشد. این روش درمانی همچنین باعث کاهش زحمت افرادی می‌شود که از بیماران دیابتی نیاز به انسولین مراقبت می‌کنند. به‌عنوان‌مثال، افرادی که در مراکز مراقبت طولانی‌مدت زندگی می‌کنند و افرادی که دارای مشکلات حافظه هستند. تزریق انسولین یک‌بار در هفته  باعث تسهیل در درمان و کاهش بار ارائه‌دهندگان خدمات مراقبت می‌شود.» نتایج این تحقیق به‌صورت آنلاین در Diabetes Care منتشرشده است. انتهای پیام,خراسان رضوی,۳۱ فروردین ۱۴۰۰ / ۱۲:۴۴,"استانی - علمی دانشگاهی,دیابت,انسولین",رویای تزریق هفتگی انسولین تحقق یافت
457,خلیل حیدری در گفت‌وگو با ایسنا با بیان اینکه نمای ساختمان نقش موثری در ایجاد آرامش روانی افراد دارد، اظهار کرد: وقتی‌که شما در شهری مانند شهر یزد که نمای بصری آرامی دارد، زندگی می‌کنید آرامش خاصی به افراد تلقین می‌شود. مدرس گروه معماری آموزشکده فنی و حرفه‌ای دختران شهرکرد با بیان اینکه نمای رومی (نئوکلاسیک) ریشه در فرهنگ غرب دارد، افزود: ویژگی‌های به‌کار گرفته شده در نمای رومی در فرهنگ، تاریخ و گذشته ایرانیان نبوده است، به‌همین دلیل حس غربت به افراد دست می‌دهد که از آن با عنوان حس ناامنی یاد می‌شود. حیدری با اشاره به اینکه نمای غربی و نمای رومی کاملا منطبق با موقعیت جغرافیایی، سابقه تاریخی و سلیقه هنر مردم آن کشورها چیده شده است، تصریح کرد: تحمیل کردن آن در جامعه‌ای که فرهنگ، نگاه، خواستگاه، تاریخ و جغرافیای آن متفاوت است کاملا امر بی‌هویتی را برای افراد ساکن در آن جامعه شکل می‌دهد و باعث می‌شود از هنر کشور خود نیز بی‌بهره بمانیم. این مدرس دانشگاه یکی از اصلی‌ترین ویژگی سبک‌های بناهای شهری را داشتن قالب ارجاع هویتی دانست و ادامه داد: بدین معنا که این عناصر نشان‌دهنده هویت تاریخی، اقلیمی، فرهنگی، مذهبی و ...  آن شهر است. حیدری با تاکید بر اینکه سبک‌های به کارگرفته‌شده در نماهای ساختمانی باید ایرانی باشند، گفت: وجود این ویژگی در جذب افراد در آن مکان موثر است و نماها در شکل‌گیری شخصیت افراد آن منطقه و ایجاد حس آرامش روحی روانی اثر دارند. وی با بیان اینکه مطلبی تحت عنوان «حس مکان در زمان» وجود دارد، گفت: در تکمیل این مطلب باید گفت به‌عنوان مثال زمانی که در میدان تاریخی قدم می‌زنیم، معماری آن، حس مکان را به انسان القا می‌کند، این حس مکان با حس زمان عجین شده و ما را به گذشته‌های خود می‌برد، پس متوجه می‌شویم که در گذشته دارای چنین هویتی بوده‌ایم و این حس تعلق بین همه هموطنان مشترک است. حیدری اضافه کرد: ایجاد این حس خوشایند، این فضا و میدان را برای ایرانیان اجتماع‌پذیر می‌کند و می‌توان از این میدان به‌عنوان یکی از زیباترین مثال‌های فاکتور اجتماع‌پذیری نام برد، یعنی همه دوست دارند در چنین میدانی قدم بزنند، اگر ساختمان یا فضایی فاکتور اجتماع‌پذیری را نداشته باشد، اجتماع‌گریز می‌شود. حیدری خاطرنشان کرد: افراد برای درک یک محیط به یک سری فاکتورها نیاز دارند، آن فاکتورها اگر ریشه هویتی و فرهنگی داشته باشند مطلوب هستند و می‌توانند مکان خاطره را در ذهن افراد ایجاد کند، اما در نمای رومی این مسئله وجود ندارد. انتهای پیام,چهارمحال و بختیاری,۳۱ فروردین ۱۴۰۰ / ۱۲:۴۴,"استانی-اجتماعی,منطقه چهارمحال و بختیاری,نمای ساختمان,نمای رومی,آرامش",تاثیر نمای ساختمان‌ در ایجاد حس آرامش در شهرها
458,به گزارش ایسنا به نقل از پایگاه اطلاع رسانی ستاد حقوق بشر، امین انصاری دبیرکل سازمان جوانان حقوق بشر در نشست خبری طی درخواستی از هموطنان ایرانی در اقصی نقاط جهان اظهار کرد: هموطن آیا اطلاع دارید که برخی از ایرانیان به جهت عدم اطلاع از قوانین ورود و اقامت غیرمجاز سایر کشورها و همچنین به جهت مخدر دانستن بسیاری از اقلام دارویی همانند استامینوفن کدئین، شربت اکسپکتورانت، داروهای آرامش بخش دیازپام، اکسازپام و... در این کشورها، بیگناه بازداشت و به حبس‌های طولانی مدت محکوم می‌شوند. دبیرکل سازمان جوانان حقوق بشر گفت: آیا می‌دانید برخی از ایرانیان نیز با به همراه داشتن چند گرم مواد مخدر برای مصارف شخصی متهم به نقل و انتقال و ورود مواد مخدر شده و به مجازات‌های سنگین محکوم می‌گردند. انصاری افزود: درد آور آن است که در بسیاری از زندان‌های خارج از کشور برخلاف زندان‌های ایران، کلیه هزینه‌های ضروری از جمله تهیه وسایل شخصی (لوازم بهداشتی و دارویی و درمان) و حتی رفع نیازهای خورد و خوراک شخصی بر عهده زندانیان می‌باشد. آنها غالبا مکلف به پرداخت هزینه آب، برق و تلفن در زندان می‌باشند. دبیرکل سازمان جوانان حقوق بشر خاطرنشان کرد: بی بضاعت بودن زندانیان و افزایش قیمت دلار فشار سنگینی به زندانیان و خانواده‌های آنان وارد می‌آورد. لزوم پرداخت حق الوکاله‌های سنگین به قیمت ارزی برای دفاع از پرونده زندانیان در مراجع قضائی کشور مقابل و همچنین محکومیت به پرداخت جریمه‌های نقدی نیز یکی دیگر از مشکلات ایرانیان زندانی در خارج از کشور می‌باشد. انصاری ادامه داد: آیا شنیده‌اید که دستگاه قضائی زندانیان ایرانی را به کشورشان منتقل می‌کند. اما طبق قوانین حقوق بین الملل باید هر بار مراجع ذی‌صلاح دو کشور برای انتقال زندانیان ایرانی از خارج از کشور به وطن توافق نمایند. پرونده‌های محکومان باید روند حقوقی و سیاسی بسیار طولانی را برای انتقال طی نمایند. گاهی بهانه جویی‌های کشور مقابل، انتقال زندانیان ایرانی را سال‌ها با تاخیر مواجه می‌کند و در نتیجه این انتظار، مستلزم تحمل درد و رنجی طولانی است. وی افزود: متاسفانه آمار بالای بازداشت شدگان و زندانیان ایرانی در خارج از کشور، ما را بر آن داشت تا دست یاری به سوی شما دراز کنیم و از همه مردم عزیز تقاضا داریم در صورت تمایل کمک‌های نقدی خود را به شماره بانکی ذیل واریز کنید. شماره حساب: 1503438921 شماره کارت: 5859837008019750 شماره شبا: IR680180000000001503438921 بانک تجارت به نام سازمان جوانان حقوق بشر در صورت نیاز شماره مجازی ذیل در شبکه‌های اجتماعی واتس آپ و ایتا پاسخگوی سوالات شماست. تلفن: 989902029533+ پیج اینستاگرام سازمان: hoghogh.bashar سایت سازمان: /http://www.humanrights-youth.com انتهای پیام,حقوقی و قضایی,۳۱ فروردین ۱۴۰۰ / ۱۲:۴۳,"زندانیان,ستاد حقوق بشر",برگزاری پویش کمک به زندانیان ایرانی نیازمند در خارج از کشور
459,به گزارش ایسنا ، پانزدهمین اجلاس روسای دانشگاه‌ها و دانشکده های علوم پزشکی کشور با حضور دکتر سید کامل تقوی نژاد معاون توسعه مدیریت، منابع و برنامه ریزی وزارت بهداشت، درمان و آموزش پزشکی و مهندس طاهر موهبتی معاون حقوقی مجلس و امور استان‌های وزارتخانه به صورت ویدئو کنفرانسی برگزار شد.  مهندس موهبتی معاون حقوقی مجلس و امور استان‌ها در ابتدای این نشست که به تببین قانون بودجه سال ۱۴۰۰ در حوزه سلامت اختصاص داشت، گفت: با تلاش‌هایی که در احکام قانون بودجه سال جاری صورت گرفت، ظرفیت‌های خوبی برای دانشگاه‌های علوم پزشکی پیش‌بینی شده است.  وی ادامه داد: با حمایت‌ و همکاری‌های کمیسیون بهداشت و درمان و نمایندگان مجلس شورای اسلامی، تبصره‌ها و بندهای ارزشمندی جهت کمک به افزایش بودجه نظام سلامت به تصویب رسید.   سال ۱۴۰۰، سالی با دغدغه‌های بودجه‌ای کمتری خواهد بود  بنابر اعلام روابط عمومی وزارت بهداشت، دکتر سید کامل تقوی نژاد - معاون توسعه مدیریت، منابع و برنامه ریزی وزارت بهداشت نیز در ادامه با بیان اینکه سال ۱۳۹۹ با همه محدودیت‌هایی که در منابع مالی دولت وجود داشت یکی از سال‌های موفق برای وزارت بهداشت و دانشگاه‌ها بود، به بودجه سال ۱۴۰۰ اشاره و خاطرنشان کرد: بودجه سال ۱۴۰۰ افزایش خوبی نسبت به سال قبل پیدا کرد و در مجلس نیز با حمایت نمایندگان، اعتبارات خوبی در بخش سلامت اختصاص یافت.  تقوی نژاد بر لزوم استفاده از ظرفیت های قانون بودجه،   تهاتر و واگذاری امور تصدی گری و خصوصی سازی و همچنین استفاده از ظرفیت کلان مناطق دانشگاه های علوم پزشکی برای تاسیس دبیرخانه هایی تخصصی برای پیگیری برخی احکام بودجه ۱۴۰۰ تاکید کرد.  معاون توسعه مدیریت، منابع و برنامه ریزی وزارت با پیش‌بینی اینکه در سال ۱۴۰۰، دغدغه‌های کمتری در حوزه بودجه وجود داشته باشد، گفت: خوش‌بین هستم که سال مالی خوبی را در پیش خواهیم داشت.  در پایان، روسای دانشگاه های علوم پزشکی با بیان نظرات خود پیرامون موضوع نشست، سوالاتی را مطرح کردند که مدیران کل معاونت توسعه منابع مدیریت و برنامه ریزی به آنها پاسخ دادند. انتهای پیام,سلامت,۳۱ فروردین ۱۴۰۰ / ۱۱:۵۸,"بودجه,وزارت بهداشت",دغدغه‌های بودجه‌ای سلامت در سال ۱۴۰۰ کمتر خواهد بود
460,مریم جوادی بایگی در گفت‌وگو با ایسنا اظهار کرد: فرآوری گل محمدی در مزرعه، افزایش اشتغال و حذف واسطه‌ها را به‌دنبال خواهد داشت. وی افزود: از آنجایی که بحران کمبود آب در کشور چند سال اخیر به حد هشدار خود رسیده، تغییر الگوی کشت در تمامی فعالیت‌های کشاورزی متناسب با شرایط منطقه جزء سیاست‌های دستگاه‌های ذی‌ ربط قرار گرفته است. مدیر جهاد کشاورزی سربیشه بیان کرد: گل محمدی یکی از این گیاهان است که در سال‌های گذشته از سوی منابع طبیعی و آبخیزداری و جهاد کشاورزی این استان بسیار مورد توجه قرار گرفته، همچنین این گیاه به سبب درآمدزایی و ارزآوری بالا و نیاز آبی پایینی که دارد از سوی جوامع محلی نیز با اقبال خوبی مواجه شده است. جوادی بایگی ادامه داد: گل محمدی از جمله گیاهانی است که در فاصله زمانی کوتاهی پس از برداشت جهت حفظ کیفیت و کمیت فرآورده‌های آن از جمله اسانس،گلاب، غنچه گل خشک و گل برگ خشک باید وارد فرآیند فراوری شود. وی افزود: با توجه به میزان تولید گل محمدی و پیک برداشت آن در مدت زمانی بسیار کوتاه و کمبود واحدهای فراوری، بهترین روش جهت حفظ کیفیت این گیاه خشک کردن است. مدیر جهاد کشاورزی سربیشه بیان کرد: در آغازین ساعات روز پس از حذف رطوبت اولیه صبح برداشت و خشک محصول گل محمدی بلافاصله پس از برداشت باید فرآوری شود چراکه در کمترین زمان اسانس خود را از دست داده و تخمیر خواهد شد. وی با اشاره به روش خشک کردن غنچه گل محمدی گفت: در راستای حفظ کیفیت غنچه و از دست رفتن رطوبت میانی غنچه و جلوگیری از زرد یا قهوه‌ای شدن گلبرگ‌های درونی باید ابتدا غنچه‌های برداشت شده به مدت 24 ساعت بسته به شدت آفتاب، زیر آفتاب قرار گیرند و بسیار مهم است که در این مرحله از انباشت غنچه‌ها بر روی هم جلوگیری به عمل آید. جوادی بایگی ادامه داد: در مرحله بعد انتقال غنچه‌ها به مکان‌های سایه در صورتی که برودت هوا و وزش باد به خوبی صورت پذیرد بسته به درجه حرارت منطقه مرحله خشک شدن در سایه چهار تا هفت روز بطول می‌انجامد. وی با بیان اینکه نشانه اتمام مرحله خشک شدن غنچه گل محمدی خشک شدن دمگل مانند چوب کبریت است، تصریح کرد: گلبرگ‌ها باید پس از برداشت بر روی سطوح تمیز زیر نور آفتاب به صورت نازک پهن و از انباشت آن‌ها بر روی هم جلوگیری شود تا دچار تخمیر و بدرنگی نشوند. مدیر جهاد کشاورزی سربیشه با بیان اینکه گلبرگ‌ها پس از چند ساعت باید در سایه قرار گیرند تا رنگ آن‌ها حفظ شود و پس از خشک شدن کامل اقدام به جمع آوری شود، افزود: گل محمدی نسبت به سایر شرایط نامساعد محیطی نیز مقاوم می باشد. از جمله این شرایط می توان به شوری خاک، سرما و فقر مواد غذایی خاک اشاره کرد. جوادی بایگی ادامه داد: البته باید توجه کرد که تولید گل محمدی در شرایط مساعد خاک، آبیاری منظم و کوددهی عملکرد بسیار مطلوب تری خواهد داشت. وی با بیان اینکه ساختن باغ های گل محمدی باعث رشد طبیعت گردی و گردشگری و تولید مواد غذایی سالم و جلوگیری از فرسایش خاک و ایجاد اشتغالزایی می‌شود، تصریح کرد: سالیانه گلاب کشور ما که یکی از نوشیدنی‌های پر مصرف در طبی سنتی است به کشورهای خلیج فارس صادر می‌شود. مدیر جهاد کشاورزی سربیشه یادآور شد: اگر کشت‌های سنتی توسط کشت گیاهان دارویی و اقلام با نیاز آبی کم، جایگزین شود نتایجی چون مصرف کمتر آب، ایجاد اشتغال و سودآوری بالاتری را به‌همراه خواهد داشت؛ البته نباید صادرات را نیز از خاطر برد. انتهای پیام,خراسان جنوبی,۳۱ فروردین ۱۴۰۰ / ۱۱:۴۰,"استانی-اجتماعی,گل محمدي",این گُل کم‌آب بر پر سود
461,حمید مخیری صبح امروز ۳۱ فروردین ماه در جمع خبرنگاران گفت:  با ورود ۱۰ هزار و ۵۲۰ دوز  در دو مرحله برای همین تعداد تزریق می‌شود. وی عنوان کرد: کادر بهداشت و درمان و جانبازان بین ۵۰ تا ۷۰ درصد گروه هدف تزریق این واکسن هستند. رئیس گروه مبارزه با بیماریهای  دانشگاه علوم پزشکی لرستان اظهار کرد: واکسن آسترازنکا محصول کشور کره بوده و در دو دوز به فاصله  ۹۰ روز تزریق می‌شود. مخیری تصریح کرد: افرادی که دوز اول واکسن را دریافت می‌کنند تا زمان تزریق دوز دوم امکان ابتلای آنها به کرونا وجود دارد لذا باید تمامی پروتکل‌های بهداشتی را رعایت کنند. وی گفت: با احتساب این محموله از واکسن، تاکنون بیش از ۱۹ هزار دوز واکسن کرونا وارد لرستان شده است. انتهای پیام,لرستان,۳۱ فروردین ۱۴۰۰ / ۱۱:۴۳,"استانی-علمی و آموزشی,دانشگاه علوم پزشکی لرستان,واکسن کرونا,واکسن کووید-19,همه_باهم_علیه_کرونا,همه با هم بر علیه کرونا,همه با همه علیه کرونا,همه با هم کرونا,کروناهمه با هم,همه با هم علیه گرونا,همه علیه کرونا",بیش از ۱۰ هزار دوز واکسن کرونا آسترازنکا وارد لرستان شد
462,به گزارش ایسنا، به نقل از ارم نیوز، عمر هلال، نماینده دائم مراکش در سازمان ملل در آستانه نشست شورای امنیت درباره پرونده صحرای غربی در پیامی به اعضای این شورا، با اشاره به سنگ اندازی‌های الجزایر و جبهه پولیساریو در روند تعیین نماینده جدید سازمان ملل در صحرای غربی گفت ادعاهای الجزایر درباره این موضوع مغلطه است. هلال در این پیام گفت، مراکش فورا با پیشنهادات آنتونیو گوترش، دبیرکل سازمان ملل درباره تعیین نماینده جدید این سازمان در منطقه صحرای غربی موافقت کرد که ابتدا نخست وزیر رومانی و بعد وزیر خارجه پرتقال را برای تصدی این سمت پیشنهاد کرده بود. وی افزود، مراکش علاوه بر احترام به قطعنامه‌های شورای امنیت، به حمایت از تلاش‌های ویژه سازمان ملل برای حل این درگیری پایبند است. هلال ادامه داد، این در حالی است که الجزایر و جبهه پولیساریو به سنگ اندازی در برابر روند سیاسی سازمان ملل ادامه می دهند. آن دو در کمتر از سه ماه دو پیشنهاد مذکور گوترش را رد کردند که نقض آشکار قطعنامه ۲۵۴۸ شورای امنیت پیرامون تعیین نماینده ویژه جدید در سریعترین زمان ممکن است. جبهه پولیساریو که خواستار استقلال صحرای غربی است چند روز پیش مراکش را به سنگ اندازی در برابر تعیین نماینده جدید سازمان ملل در این منطقه مورد مناقشه متهم کرد که از دو سال پیش بدون متصدی باقیمانده است. نماینده جبهه پولیساریو در سازمان ملل در بیانیه‌ای اعلام کرد، تا این لحظه این مراکش است که در برابر تعیین نماینده سازمان ملل مانع تراشی می‌کند همانطور که دو نماینده قبلی را وادار به استعفا کرد. انتهای پیام,فرامنطقه ای,۳۱ فروردین ۱۴۰۰ / ۱۱:۴۳,"صحرای غربی,جبهه پولیساریو,مراكش",واکنش مراکش به اتهامات مانع تراشی در تعیین نماینده سازمان ملل
463,به گزارش ایسنا، طی سال‌های گذشته، گوشی‌هایی که به اشکال مختلف در داخل تولید شده بودند، در بازار موجود بود اما موضوع تولید گوشی ایرانی چندی پیش باز هم مطرح شد و از نیمه‌های سال ۱۳۹۸ بود که موضوع تولید گوشی‌های جدید ایرانی، باز هم به یکی از مباحث حوزه فناوری اطلاعات راه پیدا کرد؛ آن هم تولید یک گوشی که ایرادهای مدل‌های قبلی را برطرف کرده باشد و بتواند با نسخه‌های خارجی رقابت کند. در این راستا ستار هاشمی -معاون فناوری و نوآوری وزارت ارتباطات و فناوری اطلاعات- اظهار کرد: با هدف عمل به منویات مقام معظم رهبری و تحقق شعار سال با عنوان «تولید، پشتیبانی‌ها، مانع‌زدایی‌ها» اجرای برنامه حمایتی دولت برای افزایش سهم بازار گوشی‌های هوشمند تلفن همراه تولید داخل در وزارت ارتباطات و فناوری اطلاعات آغاز شد. وی تصریح کرد: از سال ۹۸ شناسایی تولید تلفن همراه هوشمند، حرکت در عرضه و تقاضا، ظرفیت‌سازی در بازار و بهره‌مندی از ظرفیت اپراتوری در حوزه ارتباطات در قالب یک برنامه منسجم به صورت یک ماموریت ویژه در دستور کار معاونت فناوری و نوآوری وزارت ارتباطات و فناوری اطلاعات قرار گرفت که لازم بود پیش از تخصیص و راهبری منابع مالی، اقدامات و تعاملات جدی با تمامی بازیگران و ذینفعان حوزه گوشی تلفن هوشمند صورت گیرد. توسعه بازار و فناوری تولید گوشی‌های هوشمند داخلی معاون فناوری و نوآوری وزارت ارتباطات و فناوری اطلاعات خاطرنشان کرد: این معاونت برنامه حمایتی جامعی را با همکاری نهادهای ذی‌ربط از جمله سازمان برنامه و بودجه کشور، وزارت صمت، مرکز ملی فضای مجازی و بخش خصوصی فعال در حوزه تولید و واردات گوشی همراه هوشمند پیگیری کرد در نهایت منجر به تدوین «طرح جامع حمایت از توسعه زیست‌بوم همراه، توسعه بازار و فناوری تولید گوشی‌های هوشمند داخلی» شد. هاشمی درباره هدف اجرای این طرح توضیح داد: ارتقای سهم اقتصاد دیجیتال در توسعه ارتباطات، بهره‌مندی اقشار جامعه از ابزارهای نوین ارتباطی، توسعه عدالت ارتباطی با تولید گوشی همراه هوشمند و تبلت از طریق تامین زیرساخت‌های تولید شامل تامین فضای تولید، تست و ارزیابی محصولات و تامین مالی واحدهای تولیدی و در نهایت تحقق اهداف مصوب شورای عالی فضای مجازی مبنی بر دستیابی به ۲۰ درصد از سهم بازار گوشی‌های هوشمند به تولیدات داخلی تا سال ۱۴۰۴ از جمله اهداف این طرح است. وی افزود: در طرح مذکور حمایت مالی از طریق اعطای تسهیلات کم‌بهره و یارانه سود برای سرمایه‌گذاری ثابت، سرمایه در گردش، تحقیق و توسعه و صادرات محصولات در نظر گرفته شده است. با دستور و مساعدت رییس جمهوری به نهادهای ذی‌ربط و موافقت سازمان برنامه و بودجه مبنی بر تأمین منابع مالی طرح از محل تبصره «۱۸» قانون بودجه مرتبط با وجوه اداره‌شده وزارت ارتباطات و فناوری اطلاعات، طرح مذکور با راهبری معاونت فناوری و نوآوری وزارت اجرا می‌شود. فراخوان حمایت از تولید گوشی همراه هوشمند و تبلت معاون فناوری و نوآوری وزارت ارتباطات و فناوری اطلاعات ادامه داد: این معاونت با اعلام «فراخوان حمایت از تولید گوشی همراه هوشمند و تبلت» از تولیدکنندگان واجد شرایط دعوت می‌کند تا در این طرح ملی شرکت کنند، این طرح بر مبنای سیاست توسعه صنعتی زیست بوم همراه هوشمند تدوین شده است. هاشمی گفت: مزایای اجرای این طرح شامل: جلب مشارکت تولیدکنندگان با مشخصه‌های تولیدیِ باکیفیت و تسهیل در دستیابی آنها به بازارهای جهانی و صادرات محصولات، ایجاد ظرفیت تولید با فناوری SKD با مشارکت و حمایت تولیدکنندگان برتر و ارتقای فناوری تولید حداقل به‌صورت CKD و افزایش عمق ساخت و توانمندی‌های داخلی و ایجاد مزیت رقابتی گوشی تلفن همراه ایرانی در بازار داخلی و بازار منطقه در سال‌های اجرایی است. وی افزود: حمایت از بخش عرضه (تولیدکننده) و تقاضا (مصرف‌کننده) با تأکید بر عدالت ارتباطی و نیز اقدامات بنیادی در حوزه تجهیزات همراه هوشمند از جمله تحقیق و توسعه و دستیابی به فاز طراحی محصول، سرویس‌های پایه و نرم‌افزار از ویژگی‌های دیگر این طرح است. هدف‌گذاری برای تولید ۱۴ میلیون دستگاه گوشی همراه هوشمند و تبلت معاون فناوری و نوآوری وزارت ارتباطات و فناوری اطلاعات بیان کرد: پیش‌بینی می‌شود تا پایان دوره ۵ ساله اجرای این طرح، ایجاد اشتغال پایدار برای ۴۳هزار نفر به‌صورت مستقیم و غیرمستقیم و صرفه‌جویی ارزی بیش از یک میلیارد دلار با تولید ۱۴ میلیون دستگاه گوشی همراه هوشمند و تبلت را شاهد باشیم. هاشمی خاطرنشان کرد: علاوه بر حمایت‌های مالی مستقیم، پیش‌بینی شده است که بر اساس توافق‌های صورت‌گرفته با بانک‌ها و موسسات مالی پرداخت تسهیلات به واحدهای تولیدی از منابع داخلی بانک‌ها انجام شده و وزارت متبوع در چارچوب دستورالعمل‌های قانونی نسبت به پرداخت یارانه سود تسهیلات مذکور اقدام کند و این موجب تخصیص منابع مالی قابل توجهی به منظور تامین و استقرار تجهیزات خطوط تولید می‌شود. وی تصریح کرد: با مشارکت اپراتورها و باندلینگ سرویس‌های ارتباطی روی سیم‌کارت منصوبه در گوشی‌های ایرانی و تامین پلتفرم‌های فروش اقساطی گوشی به مصرف‌کنندگان نهایی به صورت B2B و B2C، حرکت خوبی در بخش تقاضای گوشی هوشمند تولید داخل ایجاد می‌شود و به اهداف در نظر گرفته شده در سهم بازار دست می‌یابیم. انتهای پیام,ارتباطات و فناوری اطلاعات,۳۱ فروردین ۱۴۰۰ / ۱۱:۴۱,تولید گوشی آیفون,تولید ۱۴ میلیون گوشی هوشمند در یک بازه ۵ ساله
464,بیش از نیم قرن از پیشینه هنر مبلمان منبت در روستای «اشترمل» شهرستان تویسرکان می‌گذرد. داستان از آنجا آغاز شد که حدود ۵۰ سال‌ قبل چند تن از جوانان پرشور روستا برای یادگیری این هنر فاخر به پایتخت رفتند و پس از گذراندن دوران شاگردی به دیار خود بازگشتند تا سفره‌ای از عشق و هنر باز کنند و نانی پر برکت به سر سفره‌هایشان بیاورند. شاید آن روزها این جوانان فکر نمی‌کردند روزی هنر نابشان پای مقامات ملی و سفیران خارجی را به روستا باز کند اما اهالی، تمام این سال‌ها عزمشان را جمع کرده و هر روز بیشتر از روز قبل تلاش کردند تا در مسیر درستی حرکت کنند تا آنجا که به جهانی کردن هنرشان اندیشیدند، اما براساس تشخیص مسئولان راه جهانی شدن از ملی شدن می‌گذشت. پس از کش و قوس‌های فراوان سرانجام بهمن‌ماه سال گذشته بود که مدیرکل میراث فرهنگی استان همدان در خبری «اشترمل» را به عنوان «روستای ملی منبت گلریز ایران» معرفی کرد و یکی از مهمترین مزایای ویژه و شاخص تولیدات مبل منبت این روستا را تولید طرح گلریز دانست که همین سبب شده بود عنوان دهکده ملی منبت گلریز را به خود اختصاص دهد. به گفته دهیار روستای اشترمل تویسرکان، اشترمل با ۱۰۷۴ نفر جمعیت سومین روستای پرجمعیت شهرستان تویسرکان است و ۵۳۷ خانوار در آن زندگی می‌کنند. حمید ترکاشوند به خبرنگار ایسنا می‌گوید: با ملی شدن روستای اشترمل در حوزه منبت گلریز نیاز است دستگاه‌های اجرایی پای کار بیایند و حمایت بیشتری از تولیدکنندگان این حوزه داشته باشند. او با اشاره به اینکه اگر قرار باشد بحث جهانی شدن اشترمل مطرح باشد باید روی زیباسازی روستا کار شود، ادامه می‌دهد: در حال حاضر نمایشگاه‌هایی برای عرضه مستقیم مبل به خریداران وجود دارد. ترکاشوند با بیان اینکه حدود ۱۰۰ نفر از بانوان روستا به صورت مستمر در کار مبل منبت در کنار آقایان فعالیت می‌کنند، مطرح می‌کند: تولیدکنندگان اشترمل به حمایت نیاز دارند چراکه صفر تا صد تولید، داخل روستا انجام می‌گیرد و اگر بتوانند سرمایه‌گذار جذب کنند افق‌های روشنی پیش رویشان باز می‌شود. او بیان می‌کند: اگر تولیدکنندگان بتوانند سرمایه‌گذار جذب کنند برای کارهایی مثل رویه‌کوبی و رنگ‌کاری به جای دیگری مراجعه نمی‌کنند، در حال حاضر یکی دو کارگاه برای این موارد در روستا وجود دارد اما برای حجم کار تولیدی در روستا جوابگو نیست. به عقیده ترکاشوند، برای تولیدات مبل منبت اشترمل دولت هم باید پای کار بیاید و بودجه‌ای را به آن تخصیص دهد چراکه این روستا در سال‌های اخیر مهاجرپذیر شده‌ است و مردم روستاهای اطراف نیز در روستا مشغول به کار شده‌اند و علاوه بر این از شهرهای دیگر هم برای کار به روستا آمده‌اند. دهیار این روستا با اشاره به اینکه با دادن تسهیلات کم بهره می‌توان در روند تولید مبل منبت تسهیل ایجاد کرد، تصریح می‌کند: بسیاری از کسانی که قبلاً از روستا مهاجرت کرده‌اند به روستا برمی‌گردند و نیاز به حمایت دارند بنابراین فقط بحث اشترمل نیست بلکه بحث تمام منطقه است. او اعتقاد دارد شناسانده شدن اشترمل در کشور هم نیاز به برنامه‌ریزی دارد و تاکنون هر کاری در این رابطه انجام شده با حمایت اهالی روستا و بدون وابستگی به ارگان یا سازمان خاصی بوده است همچنین اهالی به صورت خودجوش جشنواره‌هایی را در روستا برگزار کرده‌اند. ترکاشوند اضافه می‌کند: اگر بخواهیم در این زمینه اشترمل را با ملایر مقایسه کنیم هر دو در شبکه ملی تبلیغات کردند اما سرمایه‌داران ملایری کجا و سرمایه‌داران روستای اشترمل کجا. به گفته او، نیاز است تبلیغاتی برای این روستا انجام شود، چراکه اگر اهالی بخواهند به صورت آزاد در بازار رقابت کنند از عهده‌اش برنمی‌آیند بنابراین مسئولان باید نگاه ویژه‌ای به منطقه داشته باشند چراکه اگر به همین منوال و با این تورم و قیمت مواد اولیه پیش بروند ضرر خواهند کرد. رئیس اداره میراث فرهنگی، گردشگری و صنایع دستی شهرستان تویسرکان نیز به خبرنگار ایسنا می‌گوید: بیش از ۷۰۰ نفر از اهالی اشترمل به طور مستقیم به این حرفه مشغول هستند و حدود ۴۹۰ کارگاه فعال مبل منبت در روستا وجود دارد. اسحاق ترکاشوند ادامه می‌دهد: تقریباً در هر خانه این روستا یک کارگاه وجود دارد و بیش از ۹۰ درصد امرار معاش مردم روستا از حوزه مبل منبت تأمین می‌شود، همچنین یکی از ویژگی‌های اشترمل حضور خانم‌ها در کارگاه‌های مبل منبت است که بحث کارگاه‌های خانوادگی را مطرح کرده است. او ظرفیت و پتانسیل تولیدی سالانه هنرمندان روستا در حوزه مبل منبت را حدود ۶۰۰۰ دست می‌داند و یادآور می‌شود: سبک خاص منبت روستای اشترمل، منبت گلریز است که ظریف‌ترین نوع منبت است و صرفاً با دست انجام می‌شود. به گفته ترکاشوند، تاکنون هیچ نوع تکنولوژی اعم از ماشین منبت نتوانسته جایگزین دست در تولید مبل منبت شود و قریب به اتفاق منبت کاران روستای اشترمل محصولات خود را با دست تولید می‌کنند. او با اشاره به اینکه علاوه بر این روستا، روستاهای منطقه نیز در حوزه مبل منبت فعالیت می‌کنند، اظهار می‌کند: در حال حاضر این هنر در روستاهای اطراف اشترمل هم رواج پیدا کرده که البته به شدت این روستا نیست اما تقریباً در آنجا هم کارگاه‌های مبل منبت فعالی راه‌اندازی شده است. رئیس اداره میراث فرهنگی شهرستان تویسرکان بیان می‌کند: در روستاهای فوق صنایع دستی ماهیت خود را از دست داده و تکنولوژی و ماشین آلات به صنایع دستی ورود پیدا کرده‌اند اما این اتفاق فعلاً در روستای اشترمل نیفتاده است. او با بیان اینکه بازار مصرف کننده نهایی بالای ۹۰ درصد محصولات تولیدی روستا خارج از استان همدان است، تصریح می‌کند: اهالی اشترمل در استان‌هایی مانند اصفهان، شیراز، تبریز، مشهد، تهران و البرز نمایشگاه یا مشتری دارند و محصولات خود را در این شهرها عرضه می‌کنند. علاوه ‌بر این کشورهای آسیای میانه مثل ترکمنستان، آذربایجان، کشورهای عربی مثل عراق و کویت و امارات و به طور خاص کردستان عراق مشتریان این روستا هستند و چند باری هم محصولات اشترمل به کشور سوئد فرستاده شده است. بنا به گفته ترکاشوند، بیش از ۵۰ درصد مبل منبت کشور از استان همدان و به طور خاص از جنوب استان یعنی شهرستان‌های ملایر و تویسرکان تأمین می‌شود و مشکل اصلی منبت کاران اشترمل و به تبع آن سایر منبت کاران استان گرانی و کمیابی چوب است که در حال حاضر این صنعت را به شدت تحت تأثیر قرار داده است. او شرح می‌دهد: غالب چوب مصرفی منبت کاران چوب گردو و راش است که چوب گردو بیشتر از کردستان‌های عراق و ایران تأمین می‌شود و چوب راش کاملا وارداتی است و گرانی دلار و افزایش نرخ ارز باعث گران شدن چوب راش شده و تأثیر زیادی روی قیمت مبل و منبت داشته و در این افزایش قیمت متأسفانه کمترین افزایش قیمت به دستمزد منبت کاران تعلق می‌گیرد.  ترکاشوند ادامه می‌دهد: افزایش قیمت محصول تمام شده مبل منبت به علت قیمت چوب است که سه یا چهار برابر شده و قیمت پارچه که برای فرآیند تکمیلی این هنر صنعت درنظر گرفته شده است، به عبارتی مشکل اصلی چوب است و در زنجیره تکمیلی نیز پارچه یکی از معضلاتی است که سازمان صنعت، معدن و تجارت یا اتحادیه‌های مربوطه می‌توانند ورود کنند و کمک زیادی به تولیدکنندگان این حوزه داشته باشند. به عقیده رئیس اداره میراث فرهنگی شهرستان تویسرکان، اشترمل در حوزه گردشگری هم به مراکز اقامتی و پذیرایی نیاز دارد و براساس رایزنی‌های صورت گرفته سعی می‌شود در سال جاری حداقل یک واحد اقامتی در روستا راه‌انداری شود تا مسافران و خریداران بتوانند از حداقل امکانات رفاهی استفاده کنند. او در پایان مطرح می‌کند: پس از برگزاری نخستین جشنواره مبل منبت در روستای اشترمل که در سال ۹۶ انجام شد، اهالی به صورت خودجوش نمایشگاه‌هایی را در روستا تأسیس کردند تا به طور مستقیم محصولات خود را به خریداران عرضه کنند و در حال حاضر ۱۰ نمایشگاه مبل منبت در اشترمل وجود دارد. انتهای پیام,همدان,۳۱ فروردین ۱۴۰۰ / ۱۲:۱۵,"استانی-فرهنگی و هنری,مبل منبت,گردشگري,ثبت جهانی,میراث فرهنگی",«اشترمل»؛ روستایی در مسیر جهانی شدن
465,بهزاد جمادی در گفت‌وگو با ایسنا، با اشاره به اجرای طرح‌های جاری در واحد نهضت سوادآموزی، عنوان کرد: طرح خواندن با خانواده، با هدف تقویت و ترویج فرهنگ کتاب‌خوانی در جامعه، ارتقای آگاهی‌های عمومی و مهارت‌های ضروری زندگی به ویژه در میان سوادآموزان و استفاده بهینه از اوقات فراغت اعضای خانواده اجرا می‌شود. وی تصریح کرد: هدف از اجرای طرح خواندن با خانواده، حذف ضرورت حضور سوادآموزان در مراکز و کتاب‌هایی است که در اختیار آن‌ها قرار می‌گیرد تا به ‌همراه خانواده به مطالعه بپردازند و علاوه بر ترویج فرهنگ کتاب‌خوانی در بین خانواده‌ها، به ارتقای سطح آگاهی و مهارت‌های ضروری زندگی اعضای خانواده‌ها به‌ ویژه والدین کمک شود. سرپرست آموزش‌وپرورش شهرستان خرم‌دره با اشاره به اهداف اجرای این طرح، بیان کرد: از جمله اهداف طرح خواندن با خانواده تقویت و ترویج فرهنگ کتاب‌خوانی در جامعه، ارتقای آگاهی‌های عمومی و مهارت‌های ضروری زندگی به ویژه در میان والدین سوادآموزان و استفاده بهینه از اوقات فراغت اعضای خانواده است. این مسئول با یادآوری اینکه در طرح خواندن با خانواده آموزش‌دهندگان پس از آن که کتاب‌ها را دریافت کردند، بر اساس برنامه آن‌ها را در اختیار سوادآموزان قرار داده و به آنان فرصت می‌دهند که کتاب‌ها را به خانه ببرند و با مشارکت اعضای خانواده و دوستان خود آن‌ها را مطالعه کنند، گفت: پس از مطالعه سوادآموزان در مورد مطالب و پیام کتاب‌ها به گفت‌وگو می‌پردازند. سرپرست آموزش‌وپرورش خرم‌دره، خاطرنشان کرد: کتاب‌های مربوط به این طرح با عناوینی، از جمله آیین خوب‌ زیستن، سلامت، جامی زیبا و شکننده، محیط‌زیست، هدیه خداوند، کلید رحمت، مدیریت خانواده و چراغ راه زندگی است، در بسته‌هایی ویژه بین سوادآموزان توزیع می‌شود. انتهای پیام,زنجان,۳۱ فروردین ۱۴۰۰ / ۱۲:۱۵,"استانی-شهرستانها,زنجان,کتابخوانی,سوادآموزی",سوادآموزان خرم‌دره با خانواده می‌خوانند
466,به گزارش ایسنا به نقل از ساکرنت، ماریو دراگی نخست وزیر ایتالیا در واکنش به ایده برگزاری رقابت های سوپرلیگ گفت: به نظرم این کاملا اشتباه و مغایر با نقش ورزش فوتبال در جامعه و عملکرد آن است. ما با حمایت از یوفا و فدراسیون فوتبال ایتالیا تمام اقدامات لازم برای جلوگیری از این اتفاق را انجام خواهیم داد. یوفا همچنان اعلام کرده است در صورت تشکیل این لیگ، تمام تیم ها و بازیکنان فعلی آنها را جریمه و محروم خواهد کرد. ماریو دراگی ۷۳ ساله از طرفداران تیم فوتبال رم ایتالیا است که در بین تیم های سوپرلیگ نیست. انتهای پیام,جهان ورزش,۳۱ فروردین ۱۴۰۰ / ۱۲:۱۵,"سوپر لیگ اروپا,ماریو دراگی","حمایت نخست وزیر ایتالیا از یوفا و انتقاد از ""سوپرلیگ"""
467,دکتر نوید دانائی در نشست خبری مجازی با خبرنگاران استان با انتقاد از عدم رعایت پروتکل‌ها از سوی بخشی از اقشار جامعه از دستگاه‌های ذی‌ربط خواست با متخلفان این بخش برخورد کنند. وی از برپایی تجمع‌ها به عنوان عاملی موثر در سیر صعودی مبتلایان در استان نام برد و افزود: بر اساس قوانین در حال حاضر برپایی هرگونه اجتماع در سطح استان ممنوع است و با متخلفین برخورد خواهد شد. وی با اشاره به آخرین آمار شیوع بیماری کرونا در 6 شهرستان تحت پوشش این دانشگاه گفت:: از ابتدای شیوع بیماری کرونا تاکنون 23 هزار و 124 مورد مثبت بیماری کرونا بر اساس معیارهای تشخیصی آزمایشگاهی PCR در مجموعه تحت پوشش دانشگاه علوم پزشکی استان سمنان شناسایی شدند. وی تصریح کرد: در ۲۴ ساعت گذشته و از 30 لغایت 31 فروردین ماه بر اساس معیارهای قطعی تشخیصی، 54 بیمار مثبت جدید مبتلا به کووید۱۹ در شهرستان تابعه دانشگاه و در مراکز درمانی بستری شدند وبه این ترتیب مجموع بیماران بستری شده در بیمارستان های تحت پوشش دانشگاه از ابتدای بروز و شیوع بیماری کرونا ویروس تاکنون به پنح هزار و 464 نفر رسیده است . دکتر دانایی با اشاره به تست مثبت بسیاری از مراجعیان از طریق سرپایی گفت: 17 هزار و 660 بیمار کرونایی مناطق تحت پوشش این دانشگاه به صورت سرپایی شناسایی شدند. حضور بر سر صحنه حوادث در سمنان به کمتر از پنج دقیقه رسید رئیس دانشگاه علوم پزشکی استان سمنان ادامه داد: خوشبختانه کل موارد بهبودی و ترخیص بیماران مبتلا به کووید۱۹ از ابتدای بروز و شیوع بیماری در بیمارستان های تحت پوشش دانشگاه به 4556 نفر رسید. وی از توسعه قابل توجه خدمات اورژانسی در این دانشگاه خبر داد و گفت: با سامانه یک‌پارچه‌ای که اخیرا طراحی شده عملا خدمات پیش‌بیمارستانی ما سرعت بالایی گرفته است به طوری که سرعت حضور بر سر صحنه در این بخش در استان به کمتر از پنج دقیقه رسیده که عدد بسیار مناسبی است. دکتر دانایی از توسعه خدمات اورژانس 115 به عنوان عاملی موثر در سلامت شهروندان نام برد و تصریح کرد: خوشبختانه در سال 99 اقدامات بسیار خوبی در این بخش در استان اجرایی شد که الکترونیکی کردن خدمات این بخش یکی از مهمترین آنها است. پایان پایگاه های اورژانس کانکسی در سمنان رئیس دانشگاه علوم پزشکی استان از پایان پایگاه های اورژانس کانکسی در مناطق تحت‌پوشش این دانشگاه خبر داد و گفت: با آماده‌سازی و افتتاح پایگاه دهنمک عملا در حوزه این دانشگاه به عمر پایگاه های اورژانس کانکسی پایان داده شد. وی با بیان اینکه در یک سال اخیر دو پایگاه اورژانس جاده‌ای در مناطق تحت پوشش دانشگاه ساخته شده افزود: با خدمات‌دهی این مراکز و از جمله مرکز راه‌اندازی شده در دهنمک سطح خدمات کیفی در منطقه ارتقا بیشتری پیدا می‌کند. انتهای پیام,سمنان,۳۱ فروردین ۱۴۰۰ / ۱۲:۱۸,"استانی-اجتماعی,دانشگاه علوم پزشکی سمنان,باشگاه دانشجویان ایسنا,سمنان,همه_باهم_علیه_کرونا",پایان پایگاه‌های اورژانس کانکسی در سمنان/ تجمع‌ها عامل سیر صعودی مبتلایان
468,امراله مردانی در گفت‌وگو با ایسنا، با اشاره به تجمعات در مراسم‌های خانگی ماه مبارک رمضان، اظهار کرد: تاکید بر این است که اگر نشستی در مکانی برگزار می‌شود باید با رعایت کامل پروتکل‌ها و شیوه‌نامه‌های بهداشتی باشد. وی افزود: نشست‌هایی که در خانه‌ها برگزار می‌شود، اعم از دورهمی‌های خانوادگی و برگزاری مراسم‌ها و افطاری‌ها می‌تواند خطرناک باشد؛ محلی که مراسمی در آن برگزار می‌شود باید فضای باز داشته باشد. رهبر انقلاب نیز اگه در روضه و مراسمی شرکت کنند، یا تنها هستند و یا تنها با یکی دو نفر در روبه‌رو و با حفظ فاصله نشسته‌اند. دبیر شورای سلامت اهواز تصریح کرد: با توجه به قرمز بودن وضعیت شهر، تجمع افراد چه در دورهمی‌های خانوادگی و چه مراسم در محیط خانه که تهویه مناسبی ندارد و کولر نیز روشن است، قطعا خطرناک خواهد بود. وی افزود: در شرایط قبل از کرونا، در ماه رمضان بسیاری از خانواده‌ها افطار را با دعوت از بستگان خود برگزار می‌کردند و دورهمی‌های شبانه‌ای نیز داشتند و گاه شب‌ها دیرتر می‌خوابیدند و تا سحری، دورهمی داشتند اما امسال با توجه به شرایط کرونا و قرمز بودن وضعیت نباید ترددها و نشست‌های دورهمی خانوادگی برگزار شود تا بتوانیم از این شرایط خارج شویم. مردانی تصریح کرد: جلساتی نیز با اماکن مذهبی برگزار شده و در این جلسات پیشنهاداتی دادند و شرایط و پروتکل‌ها به آن‌ها ابلاغ شده است. انتهای پیام,خوزستان,۳۱ فروردین ۱۴۰۰ / ۱۲:۱۵,"استانی-اجتماعی,اخبار اجتماعی - خوزستان,کروناویروس,همه_باهم_علیه_کرونا,خیز چهارم کرونا",خطر برگزاری دورهمی‌های افطاری در شرایط قرمز
469,مدیرعامل یک شرکت دانش محور مستقر در مرکز رشد کشاورزی و منابع طبیعی اصفهان در گفت و گو با ایسنا، اظهار کرد: با توجه به نیاز روز افزون جامعه و محیط زیست به تولید محصولات کشاورزی سالم و ارگانیک، با رویکردی محیط زیستی تولید کودهای بیولوژی را آغاز کردیم. حسین کریمی افزود: در کودهای ورمی نوعی کرم وارد فضولات گاو می شود که با تولید موادی با مشخصات مناسب به بهبود رشد گیاه کمک می کند. کود بیولوژیک نیز به صورت مایع است که با رساندن مواد غذایی به ریشه گیاه برای تولیدات مواد ارگانیک مناسب است. وی با بیان اینکه این کودها مناسب درختان مثمر، گیاهان زراعی، گیاهان زینتی و آپارتمانی است، تاکید کرد: این نوع کودها قابل استفاده در تمام محصولات کشاورزی است، اما استفاده از آن در گلخانه ها، مزارع کشت و درختان مثمر بسیار مناسب، کاربردی و مقرون به صرفه تر است. مدیرعامل شرکت دانش محور آیریک با تاکید براینکه این کودها مواد مورد نیاز گیاه را تامین می کند و باعث رشد بهتر گیاه می شود، تصریح کرد: از طرفی خاکی که با کود شیمیایی از بین رفته، پس از استفاده از این نوع کود بهبود می یابد و استفاده از این کودها برای کیفیت خاک و تولید مواد ارگانیک مناسب است. کریمی با اشاره به خاصیت بهبود خصوصیات فیزیکی و بیولوژیکی خاک در اثر استفاده از این کودها، خاطرنشان کرد: این محصولات سبک، فاقد هرگونه بو، سنگ ریزه و بذر علف های هرز هستند و ظرفیت نگهداری آب و درجه خلوص بالایی نیز دارند. همچنین موجب هوا دهی خاک با ایجاد خلل و فرج و ایجاد پوکی در خاک های متراکم می شود. وی با بیان اینکه استفاده زیاد از کودهای شیمیایی موجب کاهش میکروارگانیسم های مفید خاک می شود و خاک توانایی بازسازی خود را از دست می دهد، تاکید کرد: کودهای ورمی کمپوست به ازدیاد میکروارگانیسم های مفید در محیط و کاهش آلودگی محیط زیست که ناشی از استفاده بیش از اندازه کودهای شیمیایی است، کمک می کند. کریمی اضافه کرد: این محصول موجب تسریع تجزیه مواد آلی و آماده سازی خوراک سالم مورد نیاز کرم ها می شود و با کاستن از فرار گازها به ویژه آمونیاک به کاهش بوهای نامطلوب و جلوگیری از قارچ و بیماری های درون توده کمپوست و کود حیوانی منجر می شود. این تولیدکننده در خصوص مهم ترین موانعی که بر سر راه کارگاه های تولیدی در کشور است، اظهار کرد: گرفتن مجوزهای لازم از سازمان های مربوطه بسیار زمان بر است که تسهیل این موارد کمک بسیاری در جهت مانع زدایی و پشتیبانی شرکت های تولیدی می کند. کریمی ادامه داد: از طرفی کارگاه های تولیدی به تسهیلات و کمک های بانکی نیاز دارند که متاسفانه اعطای این تسهیلات با موانعی همچون نرخ بالا و قوانین سختگیرانه مواجه است. وی افزود: تولید در کشور به توجه بیشتر نیاز دارد و در شرایط حال حاضر که با تحریم و کمبود ارز مواجه هستیم، کشاورزان به سمت تولید محصولات داخل روی آورده اند. انتهای پیام,اصفهان,۳۱ فروردین ۱۴۰۰ / ۱۲:۱۶,"استانی-علمی و آموزشی,کشاورزی ,دانش بنیان,شهرک علمی و تحقیقاتی اصفهان,جهاد كشاورزي,کود شیمیایی,گياه",تولید کود ورمی کمپوست به روش جریان پیوسته
470,به گزارش ایسنا به نقل از وزارت دفاع، متن پیام به شرح زیر است: سردار سید محمد حجازی از منتظران شهادت بود که بیش از ۴۰ سال در عرصه‌های جهاد و انقلاب اسلامی نقش‌آفرینی موفق ، موثر و الگوساز داشت. شهید سردار حجازی از اسوه‌های ماندگار سپاه پاسداران انقلاب اسلامی هست که برجستگی‌های ایمانی ، معنوی ، ولایی ، انقلابی ، جهادی ، فرماندهی ، ایثارگری ، فکری ، اخلاقی ، منش مردمی و اخلاص او برای همرزمان و همکارانش در مجموعه سپاه ، بسیج ، نیروهای مسلح ، جبهه مقاومت و خدمتگزاران نظام شناخته شده است و آشنایی سی و پنج ساله و حدود ده سال تحت فرماندهی سردار حجازی برای بنده فرصت مغتنمی بود که درس های ارزشمند و ماندگاری را از این فرمانده شاخص و سرافراز بیاموزم. شهید سردار حجازی که تجربیات گرانقدری را با بهره‌گیری از دفاع مقدس هم در عرصه سازماندهی و تکوین نیروی مقاومت بسیج کشورو هم در پیشبرد نیروی مقاومت منطقه به کار گرفته بود از اصحاب مکتب حاج قاسم عزیز است که تحکیم قدرت انقلابی و جهادی فرا نسلی و اقتدار دفاعی و ملی با اتکا به این مکتب معنوی و شکست‌ناپذیر، راهبرد اصلی برای اقتدا وادامه راه شهیدان و تداوم انقلاب اسلامی حیات‌بخش است. از خداوند متعال برای این فرمانده اسوه و شهید پرافتخار ، علو درجات مسئلت نموده و به خانواده معزز و همرزمان و همکاران در سپاه و نیروهای مسلح و ملت انقلابی ایران اسلامی و به ویژه فرماندهی معظم کل قوا تسلیت عرض می‌نمایم.  معاون حقوقی و امور مجلس وزیر دفاع سرتیپ دوم پاسدار رضا طلایی‌نیک انتهای پیام,دفاعی - امنيتی,۳۱ فروردین ۱۴۰۰ / ۱۲:۱۷,"سردار طلایی نیک,شهادت سردار حجازی,معاون حقوقی و امور مجلس وزارت دفاع",سردار طلایی نیک: درس‌های ارزشمند و ماندگاری از سردار حجازی آموختم
471,به گزارش ایسنا، حجت‌الاسلام‌والمسلمین ابوالفتح غفاری در بیستمین جلسه کمیته اجرایی شورای فرهنگی بین‌الملل دانشگاه علوم پزشکی تهران گفت: با همکاری معاونت دانشجویی فرهنگی، معاونت درمان و امور ایثارگران این دانشگاه ۱۲ جلسه تلاوت و تفسیر قرآن کریم برای سه گروه هدف دانشجویان، کارکنان و اعضای هیأت‌علمی با حضور اساتید برجسته این حوزه برگزار می‌شود. وی در ادامه افزود: همچنین پیرو پیشنهاد وزارت بهداشت به مرکز قرآن و عترت دانشگاه، جلسات قرآنی ویژه دانشجویان با همکاری دیگر دانشگاه‌های علوم پزشکی در تهران برگزار خواهد شد. معاون نهاد نمایندگی مقام معظم رهبری دانشگاه علوم پزشکی تهران همچنین پیشنهاد راه‌اندازی شورای فرهنگی در خوابگاه‌های دختران و پسران در این دانشگاه خبر داد و گفت: این شورا به صورت فصلی با رویکرد رسیدگی به مسائل و چالش‌های پیش روی دانشجویان را مطرح کرد. در ادامه دکتر الهه متوسلی با اشاره به پیگیری‌های لازم برای ارتقاء امکانات و تجهیزات خوابگاه‌های دانشجویان بین‌الملل این دانشگاه همسو با خوابگاه دانشجویان ایرانی با همکاری معاونت دانشجویی فرهنگی دانشگاه علوم پزشکی تهران خبر داد و اظهار کرد: متاسفانه در شرایط فعلی امکان اختصاص فضایی جدید به دانشجویان بین‌المللی متأهل این دانشگاه وجود ندارد. دکتر روح اله نوریان، مشاور اجرایی معاون بین‌الملل دانشگاه علوم پزشکی تهران نیز لازمه فعالیت دانشجویان در حوزه فرهنگی را سخت‌کوشی و سرسختی دانست و گفت: معاونت بین‌الملل و پردیس بین‌الملل دانشگاه در رفع نیازهای فرهنگی دانشجویان برنامه های زیادی در دست اجرا دارد. دکتر نسرین دشتی سرپرست مدیریت آموزش دانشجویان بین‌الملل دانشگاه علوم پزشکی تهران نیز با تأکید بر اینکه تحصیل دانشجویان در کشوری دیگر، فرصت بسیار مغتنمی برای آشنایی با فرهنگ‌های جدید و  البته کسب تجاربی متفاوت است، گفت: بدون شک کسب این تجربیات با مسائل مختلفی نیز همراه است و ما در معاونت آموزشی پردیس بین‌الملل آماده رفع چالش‌ها و مشکلات آموزشی پیش روی دانشجویان بین‌المللی هستیم. به گزارش روابط عمومی معاونت بین‌الملل دانشگاه علوم پزشکی تهران، دکتر حامد شفارودی مدیر تربیت‌بدنی این دانشگاه نیز به ارتباط خوب و مؤثر میان این مدیریت با معاونت دانشجویی و فرهنگی پردیس بین‌الملل اشاره کرد و گفت: در تلاشیم با کاهش محدودیت‌های کرونایی برنامه‌های ورزشی دانشجویان ایرانی و بین‌المللی دانشگاه را به صورت مجازی دنبال کرده و در صورت امکان تورها و اردوهای فرهنگی و تفریحی را برای آن‌ها برگزار کنیم. انتهای پیام,صنفی، فرهنگی,۳۱ فروردین ۱۴۰۰ / ۱۲:۱۸,"دانشگاه علوم پزشکی تهران,نهاد نمایندگی مقام معظم رهبری در دانشگاه ها,خوابگاه دانشجویی",راه‌اندازی شورای فرهنگی در خوابگاه‌های دختران و پسران
472,به گزارش ایسنا، متن این پیام به شرح زیر است: بسم الله الرحمن الرحیم برادر ارجمند؛ سردار سرتیپ پاسدار محمدرضا فلاح‌زاده جانشین محترم فرمانده نیروی قدس سپاه پاسداران انقلاب اسلامی با سلام و تحیّات؛ انتصاب شایسته جنابعالی بعنوان جانشین فرمانده نیروی قدس سپاه پاسداران انقلاب اسلامی که بیانگر تعهد، کارآمدی و شایستگی های برجسته شما در صحنه های مختلف خدمت صادقانه به نظام مقدس جمهوری اسلامی ایران است، صمیمانه تبریک عرض می نمایم. بی تردید تجارب ارزنده و روحیه انقلابی شما، منظومه مبارک و ارزشمندی است که یاری بخش جنابعالی در مسئولیت جدید خواهد بود. با آرزوی توفیقات روزافزون؛ سربلندی حضرت عالی را در سایه توجهات خاصه حضرت بقیةالله‌الاعظم (ارواحنا لتراب مقدمه الفداء) و در پرتو رهنمودهای مقام معظم رهبری حضرت آیت اللّه العظمی امام خامنه‌ای (مدظله العالی) در تحقق اهداف عالیه نظام مقدس جمهوری اسلامی ایران را از درگاه خداوند متعال مسئلت دارم. جانشین وزیر دفاع و پشتیبانی نیروهای مسلح سرتیپ پاسدار قاسم تقی‌زاده انتهای پیام,دفاعی - امنيتی,۳۱ فروردین ۱۴۰۰ / ۱۲:۲۰,"جانشین وزیر دفاع,معارفه جانشین وزیر دفاع",پیام جانشین وزیر دفاع به جانشین جدید فرمانده نیروی قدس سپاه
473,به گزارش ایسنا محسن زنگنه در جلسه علنی امروز (سه شنبه) مجلس شورای اسلامی و بعد از گزارش رییس مرکز پژوهش ها درباره عملکرد این مرکز در مجلس یازدهم در تذکری با استناد به ماده ۱۴۲ آئین نامه داخلی مجلس، گفت: براساس این ماده همزمان با وصول طرحها و لوایح توسط کمیسیون‌ها در صورت ضرورت و با تصویب کمیسیون اصلی، طرح یا لایحه به کارگروه کارشناسی مرکز پژوهش‌های مجلس شورای اسلامی ارجاع می‌شود. رئیس مرکز پژوهش‌های مجلس موظف است متناسب با موضوع و مواد طرح یا لایحه، کارگروهی جهت بررسی طرح یا لایحه ارجاعی، متشکل از کارشناسان آن مرکز و اشخاص حقیقی و حقوقی صاحب‌نظر اعم از نمایندگان فعلی و ادوار مجلس، کارشناس معاونت قوانین مجلس، دیوان محاسبات، مراکز علمی و پژوهشی حوزه و دانشگاه، دستگاههای اجرائی، بخش خصوصی و دستگاههای مرتبط با طرح یا لایحه، تشکیل دهد. وی ادامه داد: ما مرکز قانونگذاری هستیم، وقتی مرکز پژوهش های قوه مقننه برخلاف آئین نامه عمل کند، آیا می توانیم از سایر دستگاه ها تقاضا کنیم بر اساس قانون عمل کنند؟ در طول یک سال گذشته ماده ۱۴۲ آیین نامه داخلی برای کدام یک از مسائل مهم کشور انجام شد؟ وی ادامه داد: از آقای زاکانی تشکر می کنم برای اینکه در قم به دنبال این هستند که در حوزه مسائل اسلامی گروه هایی را تشکیل دهند، اما وقتی دارای مرکزی قانونی با حضور افراد فرهیخته ای هستیم چرا اصرار به نهادسازی داریم؟ همان نهاد موجود را تقویت کنیم. زیاد کار کردن خوب نیست. این نماینده مجلس شورای اسلامی افزود: مرکز پژوهش های مجلس تشکیل شده تا نمایندگان و کمیسیون ها را از لحاظ اطلاعات علمی تقویت کند اما این امر کنار گذاشته شده است، اینکه در حوزه های انتخابیه ما مسئله چیست؟ چه ربطی به مرکز پژوهش ها دارد. ما به دنبال کوچک سازی دولت هستیم، اما مرکزی در خود مجلس بزرگ می شود و جوابی برای این قضیه نداریم. زنگنه گفت: از آقای زاکانی خواهش می کنم از ظرفیت های خوب و جوانان فرهیخته مرکز پژوهش ها استفاده کند و تمرکز خود را بر ماده ۱۴۲ آیین نامه داخلی بگذارند. امروز هم باید براساس مواد ۱۴۲ و ۱۴۳ آئین نامه داخلی به مجلس توضیح دهد تا مسائل در روال قانونی خود قرار گیرد. محمد باقر قالیباف رییس مجلس شورای اسلامی در پاسخ به تذکر این نماینده گفت: صحبت های شما در رابطه با ماده ۱۴۲ آیین نامه داخلی درست است اما گفته شده در صورت ضرورت و با تصویب کمیسیون این موضوع انجام شود البته برخی کمیسیون ها این کار را انجام می دهند و اکثر کمیسیون ها باید چنین اقدامی انجام دهند. وی ادامه داد: در اصلاح آئین نامه یکی از درخواست ها این است که به ویژه طرح ها حتما باید در مرکز پژوهش های مجلس بررسی و سپس به مجلس ارائه شود، امیدواریم با اصلاح آئین نامه بتوان این مهم را به پیش ببریم. رییس مجلس شورای اسلامی در پایان گفت که تاکنون هیات امنا مصوبه ای برای تغییر در تشکیلات مرکز پژوهش ها نداشته فقط  پیشنهادی مطرح شده اما هنوز در دستور کار قرار نگرفته و آن را دنبال خواهیم کرد. انتهای پیام,مجلس,۳۱ فروردین ۱۴۰۰ / ۱۲:۱۹,"مركز پژوهش‌هاي مجلس ,علیرضا زاکانی,مجلس یازدهم",زنگنه: مرکز پژوهش‌ها از ظرفیت جوانان فرهیخته استفاده کند
474,"به گزارش ایسنا به نقل از اسپوتنیک، روزنامه ET Today تایوان گزارش داد که از طریق دفتر انستیتوی آمریکا در تایپه (AIT) - سفارت دوفاکتوی واشنگتن- از فروش قریب‌الوقوع ۴۰ واحد توپ‌خانه‌ M۱۰۹A۶ پالادین به ارزش ۶۱۰ میلیون دلار باخبر شده است. این رسانه به نوبه خود یادآور شد که یونایتد دیلی‌نیوز، یک روزنامه تایوانی دیگر، این خبر را منتشر کرده است. تایوان قبل‌تر یک نسخه قدیمی‌تر پالادین، M۱۰۹A۲-A۵ را در دهه ۱۹۹۰ خریداری کرده بود. با این وجود، روز دوشنبه که از ""چیو کو چنگ""، وزیر دفاع تایوان در نشست پارلمان در این مورد سؤال شد، وی گفت ارتش اطلاع رسمی از طرف AIT یا واشنگتن دریافت نکرده است. بعید نیست که مقامات پس از تأیید وزارت خارجه آمریکا و آژانس لجستیک دفاعی ایالات متحده، تا زمانی که چنین معاملاتی در کنگره آمریکا مطرح نشده‌اند، از اظهارنظر درباره آن خودداری کنند. این در حالی است که ""لی شی-چنگ""، رئیس دپارتمان برنامه‌ریزی استراتژیک وزارت دفاع تایوان روز دوشنبه در پارلمان در پاسخ به این پرسش که تایوان خواهان خرید چه سامانه‌های موشکی است اما هنوز تأیید آمریکا را نگرفته است، از موشک کروز هوابه‌زمین ""ای‌جی‌ام-۱۵۸ جی‌ای‌اس‌اس‌ام"" نام برده بود. انتهای پیام",آسیا،خاورمیانه,۳۱ فروردین ۱۴۰۰ / ۱۲:۲۰,"تايوان,واشنگتن",آمادگی آمریکا برای فروش واحدهای توپخانه به تایوان
475,به گزارش ایسنا، بنابراعلام دوربین مارکت، یکی از قابلیت های دوربین مدار بسته هایک ویژن ، پلاک خوانی است. در بسیاری از سرقت ها که با خودرو یا موتور صورت می گیرد، با داشتن شماره پلاک می توان به راحتی سارق را جست و جو و پیدا کرد. دوربین هایی که در درب منزل، پارکینگ و حتی درب مغازه ها نصب می گردند و این قابلیت به خصوص را دارند، می توانند به راحتی در بدست آوردن موقعیت سارق به شما کمک کنند. دوربین پلاک خوان هایک ویژن یکی از کاربردی ترین و پرطرفدارترین دوربین ها در میان دیگر دوربین هاست. ویژگی های این دوربین که باعث خاص بودن آن می گردد به شرح زیر است: · دوربین های پلاک خوان دقت بیشتری نسبت به دیگر دوربین ها دارند. · این دوربین ها میزان دید در شب بهتری دارند. · دقت در جزئیات برای این دوربین ها بیشتر است. · دوربین های پلاک خوان در برابر آب و هوا مقاومت بالاتری دارند. · به دلیل دقت در جزئیات باید کیفیت تصویر بالایی داشته باشند. · فوکوس روی جزئیات برای خواندن پلاک در این دوربین ها پیشرفته تر است. · می توان این دوربین مدار بسته را از راه دور کنترل و مدیریت کرد. · شناسایی برند ماشین و حتی پلاک های کثیف با این دوربین امکان پذیر است. · دوربین پلاک خوان هایک ویژن قابلیت تشخیص چهره نیز دارد. · عکس برداری در ثانیه پشت سرهم یکی از موثر ترین ویژگی های دوربین پلاک خوان است. · دوربین هایک ویژن پلاک خوان امکان ارسال آلارم و هشدار دارد. · شما می توانید برای دوربین لیست سیاه و سفید ایجاد کنید. · دوربین پلاک خوان در صورت تغییر در حرکت ماشین یا مشاهده پلاکی با شکل و فونت متفاوت امکان خواندن آن پلاک را ندارد. دوربین پلاک خوان وسیله ای کاربردی در خیابان، درب منازل، جاده ها و حتی درب فروشگاه هاست. در واقع این دوربین مدار بسته هایک ویژن کاربرد بسیاری در همه مکان های بیرونی که محل عبور خودرو است، دارد. دوربین پلاک خوان ممکن است مانند دوربین هایی دیگر مشکلاتی داشته باشد و ایراداتی بر آن وارد شود. به دلیل فاصله دور از پلاک و ارتفاع زیاد یا رزولیشن پایین، دوربین ممکن است تصاویر را تار نشان دهد یا دقت زیادی نداشته باشد. برخورد نور شدید یا وجود سایه در کیفیت تصاویر تاثیرگذار است اما تکنولوژی هایی بوجود آمده که از این بی کیفیتی جلوگیری می کند. حرکت غیرقابل پیش بینی ماشین به لاین دیگر یا فونت متفاوت در پلاک و شکل متفاوت که در دوربین تعریف نشده، از عوامل دیگر در افت عملکرد دوربین است. همانطور که از نام این دوربین پیدا است به ثبت پلاک خودرو ها می پردازد. با توجه به شرایطی که فرد برای دوربین پلاک خوان تعیین می کند، دوربین می تواند به صورت روزانه یا هفتگی یا ماهانه و یا طبق مدت زمان مشخص شده ( از تاریخ ...... تا تاریخ .......) گزارش تهیه کند. دوربین مدار بسته هایک ویژن می تواند طبق ساعت و تاریخی که مد نظر شماست پلاک مشخصی را جستوجو کند و گزارش دهد. این دوربین در گیت ها استفاده بیشتری دارد. می توانید برای این دوربین لیست سیاه و سفید ایجاد کنید و در صورت بروز مشکل یا مشاهده پلاک مورد نظرتان به شما آلارم یا هشدار دهد. دوربین مدار بسته پلاک خوان با توجه به نیاز شما عواملی که شما در سیستم آن تعیین کرده اید را کنترل می کند. برای خرید هر کالایی ابتدا باید هدفتان را مشخص کنید، مخصوصا زمانی که محصول مورد نظر کاربردهای زیادی دارد. بودجه ای که برای خرید دوربین مدار بسته پلاک خوان مد نظر دارید عامل مهم بعدی است. دوربین های دیجیتال نسبت به آنالوگ هزینه بیشتری دارند و در نصب تجاری از آن ها استفاده می شود. با توجه به کاربرد و انتظاری که از دوربین مداربسته پلاک خوان دارید رزولیشن آن را تعیین کنید اگر می خواهید دقت بیشتری در تصویر برداری داشته باشد کیفیت فول اچ دی را در نظر داشته باشید. لنز عامل تاثیرگذار دیگری است که در خرید دوربین اهمیت فراوان دارد و لنز انواع مختلفی دارد که قابل تغییر است و می توان آن را انتخاب کرد البته با توجه به کاربرد دوربین مورد نظر. زاویه، ارتفاع، نور و فاصله تا خودرو عوامل مهمی هستند که در خرید دوربین باید آن را در نظر داشته باشید. شما می توانید با رعایت این عوامل ودر نظر داشتن آن ها، خریدی به صرفه با قیمت ارزان داشته باشید. به طور کلی تحقیق و پرس و جو قبل از خرید به شما کمک بسیاری می کند. انتهای رپرتاژ آگهی,خبر بازار,۳۱ فروردین ۱۴۰۰ / ۱۲:۲۲,"دوربين مداربسته,دوربین پلاک خوان,قیمت دوربین مدار بسته هایک ویژن",پلاک خوانی با دوربین مداربسته
476,"به گزارش ایسنا، هوشنگ منصور خاکی از بازیگرانی بود که بیشتر بخاطر بازی در فیلم‌های ساموئل خاچیکیان شناخته می‌شد و روز  گذشته پس از اینکه چند ماه از عارضه مغزی رنج می‌برد، براثر ابتلا به کرونا در بیمارستان درگذشت. مراسم تشییع و تدفین او در جوار مزار شاهرخ سیاسی فراهانی او پیش از ظهر امروز، 31 فروردین‌ماه در بهشت زهرا برگزار شد. منصورخاکی متولد سال ۱۳۲۲ در کرج بود و از سال ۱۳۵۰ وارد سینما شد ولی از اوایل دهه ۹۰ خانه نشین شد و آخرین کار هنری‌اش در سال ۹۸، «بار انداز» (شبکه نمایش خانگی) بود. وی همزمان با شروع کار در سینما، در رشته ورزش‌های رزمی آن زمان از جمله کشتی کج هم فعال بود و در اکثر فیلم‌های اکشن بازی داشت. قبل از انقلاب حدود ۱۲ فیلم سینمایی و بعد از انقلاب نیز در حدود ۲۵ فیلم سینمایی و ۱۲ سریال تلویزیونی بازی کرد. منصورخاکی در فیلمی با نام «قلب من قدس/شیر سینا»  در کشور مصر هم بازی کرده بود که پنج سال فیلمبرداری آن طول کشید و البته در ایران اکران نشد. از جمله آثار این بازیگر به "" کوسه جنوب""، ""چنگک""، "" مرگ در باران""، ""زخمه""، ""شب شکن""، ""خفاش"" افعی، ""یاران دلنمک"" (کاندید نقش مکمل در جشنواره فجر)، ""دلباخته""، ""لوکوموتیوران""، ""زخمی تنها""،"" دل و دشنه""، ""سکوت کوهستان""،"" کات""، ""مریم مقدس""،"" فرستاده""، ""طوفان شن"" و "" فرار از جهنم"" می‌توان اشاره کرد. عکس‌های پیوست شده به خبر متعلق به عباس بغداد دره‌ئی است. انتهای پیام",سینما و تئاتر,۳۱ فروردین ۱۴۰۰ / ۱۲:۲۴,هوشنگ منصور خاکی,بازیگر قدیمی سینما به خانه ابدی رفت +‌عکس
477,به گزارش ایسنا به نقل از روابط عمومی سریال، سعید صفرپور ـ مجری طرح سریال «میدان سرخ» ـ درباره وضعیت تولید این سریال در نمایش خانگی گفت: تا قبل از اعلام روابط عمومی سازمان سینمایی مبنی بر توقف تصویربرداری سریال‌ها، روند تولید و ساخت را طبق برنامه‌ریزی انجام شده طی کردیم؛ ‌ اما این روزها به دلیل شیوع گسترده بیماری کرونا و به خاطر حفظ سلامتی عوامل موقتا ضبط سریال «میدان سرخ» تعطیل شده است. وی در ادامه گفت: بیشتر بازیگران سریال جلوی دوربین رفتند و ما در حال حاضر مراحل فنی این سریال معمایی را پیش می‌بریم تا بتوانیم همزمان تصویربرداری قسمت‌های باقی مانده را انجام دهیم و امیدواریم با شروع پخش مخاطبان را با خود همراه کند. مجری طرح سریال «میدان سرخ» یادآور شد: «میدان سرخ» به صورت اختصاصی قرار است از فیلیمو پخش شود و به‌زودی زمان پخش دقیق آن اعلام می‌شود. حمید فرخ نژاد، مهتاب کرامتی، بهرام افشاری، کاظم سیاحی، مسعود کرامتی، امید روحانی، بهدخت ولیان، آرمین رحیمیان،  علی مصفا و امیر حسین آرمان بازیگران این سریال هستند. دیگر بازیگران این سریال نیز به زودی معرفی خواهند شد. «میدان سرخ» نخستین تجربه کارگردانی ابراهیمیان در سریال‌سازی است که به تهیه‌کنندگی جواد نوروزبیگی و مجری طرح سعید صفرپور بصورت اختصاصی از فیلیمو منتشر می‌شود. ابراهیمیان پیش از این فیلم‌های سینمایی «آآآدت نمی‌کنیم»، «پیلوت» و «ارسال یک آگهی تسلیت به روزنامه» را در مقام کارگردانی ساخته است. انتهای پیام,رسانه,۳۱ فروردین ۱۴۰۰ / ۱۲:۲۲,"سریال میدان سرخ,همه_باهم_علیه_کرونا",توقف تصویربرداری یک سریال در پیک کرونا
478,به گزارش ایسنا، مستند «در همسایگی ماه» به تهیه‌کنندگی مرتضی شعبانی و کارگردانی رضا فرهمند، برای اولین بار در جشنواره بین‌المللی فیلم مستند هات‌داکس و در بخش رقابتی رونمایی می‌شود. این جشنواره بزرگ‌ترین رویداد فیلم مستند و بازار فیلم در آمریکای شمالی است و هر سال بیش از ۲۰۰ فیلم در این رویداد به نمایش در می‌آید. «در همسایگی ماه» مستندی است که سعی دارد بانگاهی عمیق در زندگی روزمره یک خانواده جنگ زده در بیمارستان حلب، به روزنه‌های امیدبه زندگی در ذهن یک دختر نوجوان پرستار به نام جولی بپردازد. رضا فرهمند درباره ساخت این مستند اظهار کرده: «بعد از یک ماه جستجو و پژوهش در حلب و نرسیدن به سوژه‌ای مناسب، با فردی به نام دکتر کریم آشنا شدیم، او دریچه ای جدید از اتفاقاتی نو را در سوریه برایمان باز کرد که  سوژه فیلم با معرفی ایشان آغاز می‌شود و  بدون هیچ تردیدی این فیلم، تولدش را مدیون حمایت‌ها و محبت‌های دکتر کریم و بهداری ایران درسوریه می‌داند.» همزمان با حضور «درهمسایگی ماه» در جشنواره هات‌داکس از پوستربین‌المللی این فیلم که نگین جواهری‌فر آن را طراحی کرده است، رونمایی شد. رضا فرهمند پیش از این دو سال متوالی در جشنواره لوکارنو و با فیلم‌های«نت‌های مسی یک رویا» و «زنانی با گوشواره‌های باروتی» حضور داشت و جشنواره‌ها وجوایز متعددی را در عرصه بین‌الملل، با این دو فیلم تجربه کرده است جشنواره بین‌المللی فیلم مستند هات‌داکس که قرار بود از ۲۹ آوریل تا۹ می (۹ تا ۱۹ اردیبهشت) به صورت فیزیکی برگزار شود به دلیل بحران کرونا به صورت انلاین برگزار خواهد شد و «نان مقدس» به کارگردانی زنده‌یاد رحیم ذبیحی و به تهیه‌کنندگی تورج اصلانی در بخش مسابقه «ویترین جهان»،  «عروسک» به کارگردانی الهه اسماعیلی در بخش مستندهای کوتاه و «الناز عزیز» ساخته مانیا اکبری به نمایندگی از سینمای کانادا نیز به این رویداد سینمایی دعوت شده اند. انتهای پیام,سینما و تئاتر,۳۱ فروردین ۱۴۰۰ / ۱۲:۲۳,"مستند «در همسایگی ماه»,جشنواره مستند هات داکس",رونمایی از اعلان مستند «درهمسایگی ماه»
479,"به گزارش ایسنا، خاویر سولانا مسئول پیشین سیاست خارجی اتحادیه اروپا در یادداشت خود در پایگاه تحلیلی پراجکت سیندیکت با بیان اینکه ""پنجره حامیان توافق هسته ای ٢٠١٥ برای احیای آن در حال بسته شدن است"" نوشت: دیپلماسی همواره تنها راه رسیدگی به تنش ها میان ایران و آمریکا بوده است. وی ادامه داد: اما وقتی سیاست خارجی بر جریان های احساسی سوار و تسلیم وسوسه های حیله گرانه می شود، دستگاه دولتی مبتنی بر عقل و ظرافت به پس زمینه رانده می شود. این وضعیت در آمریکای پس از حادثه تروریستی ١١ سپتامبر ٢٠٠١ و همچنین در دوران ریاست جمهوری دونالد ترامپ اتفاق افتاد. شاید بهترین مثال آن، تصمیم او برای خروج یکجانبه از توافق هسته ای با ایران باشد. سولانا همچنین با تاکید بر اینکه ""کارازار فشار حداکثری ترامپ علیه ایران نیز یک شکست عظیم بود"" افزود: استراتژی نادرست ترامپ نه تنها ریسک اشاعه هسته ای را افزایش داد، بلکه نتوانست سیاست های منطقه ای ایران را کنترل کند. تنش های ایران و آمریکا در منطقه خلیج فارس نیز افزایش یافت که با افزایش درگیری ها میان ایران و اسرائیل همراه شد. یکی دیگر از دلایل نگرانی آمریکا تقویت روابط ایران و چین است و این دو کشور به تازگی نیز قراردادی ٢٥ ساله برای سرمایه گذاری سنگین پکن در ایران امضا کرده اند. افزایش همکاری های امنیتی و اطلاعاتی نیز بخش دیگری از این قرارداد همکاری میان تهران و پکن است. اما اکنون با روی کار آمدن دولت جو بایدن مذاکرات برای بازگشت به برنامه جامع اقدام مشترک (برجام) آغاز شده است و باید امیدوار باشیم که آنها به موفقیت دست یابند. این مقام پیشین اتحادیه اروپا در بخش دیگری از این یادداشت به ادعای اخیر برخی رسانه ها مبنی بر مذاکره مقامات ایران و عربستان سعودی در بغداد اشاره کرد و آن را نتیجه تغییر رویکرد دولت آمریکا درقبال خاورمیانه و تغییر برخی سیاست هایی دانست که پیشتر ترامپ اعمال کرده بود، همچون بازگرداندن کمک اقتصادی به فلسطینیان، تحریم ٧٦ فرد عربستانی در ارتباط با قتل جمال خاشقجی، روزنامه نگار منتقد سعودی و فاصله گرفتن از تجاوز نظامی عربستان به یمن. سولانا که در سال های ١٩٩٩ تا ٢٠٠٩ مسئول سیاست خارجی اتحادیه اروپا بوده است، نوشت: مذاکرات کنونی در وین فرصتی فوق العاده برای نشان دادن این حقیقت به وجود آورده است که همکاری قدرتمند مبتنی بر چندجانبه گرایی پایدار خواهد ماند. همچنین لازم به یادآوری است که پیش از برجام که در پی چندین سال مذاکره سخت به دست آمد، ما کجا قرار داشتیم. تنش هایی که در سال های اخیر شاهد آن بودیم به شکلی بی پروا افزایش یافت و متوقف کردن آن نیز نیازمند دیپلماسی متمرکز و پر توان است. حتی بیش از آنچه تاکنون انجام شده باید به وقوع بپیوندد. انتهای پیام",سیاست خارجی,۳۱ فروردین ۱۴۰۰ / ۱۲:۲۲,"روابط ایران و آمریکا,ديپلماسي,خاویر سولانا",خاویر سولانا: دیپلماسی تنها راه رسیدگی به تنش‌ها میان ایران و آمریکاست
480,به گزارش ایسنا به نقل از اسپوتنیک، عمر چلیک، سخنگوی حزب حاکم ترکیه به خبرنگاران گفت: آن‌ها می‌گویند به منظور از بین بردن روابط ما با روسیه، شبه‌نظامیان از سوریه به اوکراین اعزام خواهند شد. این یک اظهار منطقی نیست، ما در سوریه به طور مشترک با روسیه همکاری داریم، در حال توسعه روابط قوی همسایگی با این کشور هستیم، اما همین رابطه را با اوکراین هم تقویت می‌کنیم. ما پیشنهاد می‌کنیم این کشورها از طریق دیپلماتیک و کارگروه سه‌جانبه با میانجی‌گری سازمان امنیت و همکاری اروپا (OSCE)، راه‌حلی پیدا کنند. وی گفت طی درگیری مسلحانه در قره‌باغ، ترکیه نیز با چنین اتهاماتی مواجه شده است. چلیک اظهار کرد: ما شرکت‌کنندگان در جنگ نیابتی نیستیم، کشور ما از چنین روش‌هایی استفاده نمی‌کند. از طریق سوریه و لبنان متوجه شدیم چه کشورها و گروه‌هایی، تأمین مالی این جنگ‌ها را بر عهده دارند. عمر چلیک، سخنگوی حزب حاکم ترکیه در حاشیه نشست هیئت اجرایی مرکزی که به ریاست رئیس جمهور رجب طیب اردوغان در مقر حزب عدالت و توسعه در آنکارا برگزار شد، درباره تنش‌های اخیر میان روسیه و اوکراین گفت: ما روابط نزدیکی با اوکراین و روسیه داریم. بویژه اخیرا، روابط ما با اوکراین به عنوان موضع‌گیری نسبت به سایر کشورها برداشت شده است. او تصریح کرد: ترکیه فقط از نقطه نظر امنیت ملی خود روابط برقرار کرده و در برابر هیچ کشوری موضع‌گیری نمی‌کند. این تراکم در دریای سیاه به نفع کسی نخواهد بود. سخنگوی حزب عدالت و توسعه ترکیه تاکید کرد: ما خواستار حل تنش میان روسیه و اوکراین از طریق دیپلماسی در گروه تماس سه جانبه بین مسکو، کی‌یف و سازمان امنیت و همکاری اروپا هستیم. چلیک در مورد اظهارات اخیر نیکوس دندیاس، وزیر امور خارجه یونان نیز تاکید کرد: اتهام زنی کوته‌بینانه و غیر محترمانه به دولت و مردم ترکیه، به عنوان یک نمونه ناشایست در تاریخ دیپلماسی ثبت خواهد شد. برای نخستین بار شاهد آن بودیم که یک وزیر هنگام سخنرانی در مورد حاکمیت، به جای کشورش در مورد (حاکمیت) اتحادیه اروپا صحبت می‌کند. وی همچنین متذکر شد: حرف ما این است که آماده ادامه روند مذاکره با یونان با زبانی منطقی و با موضع دولتی هوشمند و روش‌های گفتمان منطبق بر احترام متقابل هستیم. وی در ادامه ضمن اشاره به تاکید مکرر اردوغان نسبت به رفتار غیرانسانی یونان در قبال پناهچویان به سران کشورهای خارجی و رهبران اروپایی، افزود در مقابل طرف یونانی اطلاعات دیگری ارائه می‌دهد. چلیک با اشاره به اظهارات اردوغان درباره مداخله ظالمانه و راندن پناهجویان، گفت: اما هر بار گزارش‌های مکرر سازمان ملل، گزارش‌های زنده تلویزیونی و دلایل و مدارک روشن سازمان‌های حقوق بشر نسبت به نقض حقوق انسانی، می‌گویند که 'ما چیزی ندیدیم'. او با یادآوری اینکه اردوغان اسناد و مدارک لازم را به مقامات ذیربط ارائه داده است، تصریح کرد که علی‌رغم این اقدامات اتفاقی صورت نگرفته است. سخنگوی حزب عدالت و توسعه ضمن اشاره به ویدئویی که سلیمان سویلو، وزیر کشور ترکیه در رسانه‌های اجتماعی درباره مداخله نیروهای گارد ساحلی یونان به قایق حامل ۴۱ پناهجو منتشر کرد، گفت: چه کسی جلوی این رفتار ظالمانه یک کشور عضو اتحادیه اروپا که روی این ۴۱ نفر بنزین ریخته و درصدد سوزاندن آنها است، را خواهد گرفت؟ نیروهای گارد ساحلی یونان با ریختن بنزین و آتش زدن آنها درصدد انجام قتل‌عام هستند. همان کاری که در گذشته قصابان صرب انجام داده یا اتفاقاتی که در رواندا صورت گرفت. وی در ادامه خاطرنشان کرد: دولت یونان، به اقدامات وحشیانه‌ای مانند غرق کردن قایق‌های بادی و راندن بیش از ۸۰ هزار پناهجو طی ۳ سال، به سمت آب‌های کشورمان دست زدند. متاسفانه سازمان‌های بین‌المللی و اتحادیه اروپا در این باره سکوت می‌کنند. چلیک همچنین ضمن تاکید بر حمایت قاطعانه از فلسطین، تاکید کرد: به دفاع از حق و حقوق برادران فلسطینی و نشان دادن واکنش‌های مناسب در قبال این مسائل ادامه خواهیم داد. انتهای پیام,فرامنطقه ای,۳۱ فروردین ۱۴۰۰ / ۱۲:۲۶,"تركيه,روسيه,اوكراين",ترکیه: انتقال شبه‌نظامیان از سوریه به دونباس صحت ندارد/ در هیچ جنگ نیابتی شرکت نمی‌کنیم
481,به گزارش ایسنا، دهمین دوره جشنواره فیلم‌های ایرانی استرالیا به صورت فیزیکی از ۲۰ می (۳۰ اردیبهشت) تا ۱۶ ژوئن (۲۶ خرداد) در چهار شهر سیدنی، ملبورن، بریزبن و پرت و پس از آن به مدت ۱۰ روز به صورت آنلاین در سراسر استرالیا برگزار می‌شود. جشنواره امسال با فیلم «تی تی» چهارمین ساخته آیدا پناهنده که موضوعی‌ بشردوستانه با محوریت زنان دارد، افتتاح خواهد شد. این فیلم داستان فیزیکدانی (پارسا پیروزفر) است که در حال کار بر روی فرضیه‌ای دربارۀ پایان جهان است و با زنی غیرمعمولی (الناز شاکردوست) ملاقات می‌کند که باردار است و هدفش خدمت به بشریت است. آرمین میلادی، مدیر جشنواره، از دلایل انتخاب «تی تی» به عنوان فیلم افتتاح‌کننده دوره دهم جشنواره می‌گوید: ««تی تی» فیلمی خوش‌ساخت است که رویکردی متفاوت نسبت به فیلم‌های ژانر اجتماعی مرسوم سینمای ایران و داستانی گیرا دارد که می‌تواند هم برای مخاطب ایرانی و هم برای مخاطب غیرایرانی جذاب باشد. در سالی که مخاطبان همیشگی‌ ما به دلیل شیوع ویروس کرونا بیش از یک سال از سینما دور بوده‌اند، این فیلم می‌تواند موجب شروعی گرم برای جشنواره باشد. در ضمن یکی‌ از اولویت‌های ما حمایت از فیلمسازان زن ایرانی است و خانم پناهنده یکی از موفق‌ترین فیلمسازان زن نسل جوان به شمار می‌آید.» جشنواره امسال در شرایطی آغاز می‌شود که کووید-۱۹ بر سراسر جهان سایه افکنده و بسیاری از جشنواره‌ها را به تعطیلی کشانده است. سایر برنامه‌ها و فیلم‌های منتخب دوره دهم جشنواره فیلم‌های ایرانی استرالیا به زودی اعلام خواهد شد. انتهای پیام,سینما و تئاتر,۳۱ فروردین ۱۴۰۰ / ۱۲:۲۸,"جشنواره فیلم‌های ایرانی استرالیا,فیلم «تی تی»,الناز شاكردوست",آغاز جشنواره فیلم های ایرانی استرالیا با فیلمی از الناز شاکردوست
482,"به گزارش ایسنا و به نقل از تی ان، تحقیقاتی که اخیرا در مجله ""PLOS ONE"" منتشر شده است نشان می‌دهد که سگ‌های آموزش دیده می‌توانند نمونه‌های مثبت کووید-۱۹ را با دقت ۹۶ درصد تشخیص دهند. ""سینتیا اوتو""(Cynthia Otto) نویسنده ارشد این مطالعه و مدیر مرکز سگ‌های آموزش دیده دانشکده دامپزشکی دانشگاه پنسیلوانیا گفت: این یک کار ساده نیست که ما از سگ‌ها بخواهیم آن را انجام دهند. سگ‌ها باید در تشخیص بوی عفونت خاص عمل کنند به همین دلیل باید آنها در معرض طیف وسیعی از بوی افراد مختلف(مردان و زنان، بزرگسالان و کودکان، افراد از قومیت‌ها و مناطق مختلف) قرار گیرند. در این مطالعه اولیه محققان دریافتند که سگ‌ها می‌توانند چنین کاری انجام دهند اما آموزش آنها باید با دقت زیاد و در حالت ایده آل با نمونه‌های زیادی ادامه یابد. این یافته‌ها به تحقیق دیگری که محققان آن را ""مطالعه تی شرت"" نامیده‌اند، منجر شد و طی آن سگ‌ها آموزش دیدند تا بتوانند بوی بین کووید-۱۹ مثبت، منفی و واکسینه شده را بر اساس ترکیبات آلی فرار که بر روی تی شرت پوشیده شده می‌مانند، تفاوت قائل شود. محققان این مطالعه سال‌ها تجربه آموزش سگ‌ها برای اینکه آنها بتوانند در موارد پزشکی نیز کارآمد باشند را دارند به طوریکه برخی از آنها می‌توانند سرطان تخمدان را شناسایی کنند. هنگامی که بیماری همه‌گیر از راه رسید محققان تصمیم گرفتند از این مهارت برای طراحی یک مطالعه برای شناسایی ویروس کرونا توسط آنها استفاده کنند. محققان این مطالعه نمونه‌های مثبت ویروس کرونا بیماران بزرگسال و کودکان و همچنین نمونه‌هایی از بیمارانی که آزمایش منفی داشتند جمع آوری کردند تا بتوانند آزمایشات را انجام دهند. ابتدا محققان آنها را آموزش دادند تا رایحه‌ای متمایز و ماده‌ای مصنوعی معروف به ترکیب تشخیص جهانی(UDC) را تشخیص دهند. سپس آنها از یک ""چرخ بو""(scent wheel) استفاده کردند که در آن هر یک از ۱۲ پورت با نمونه‌های متفاوتی بارگذاری شده بود و وقتی سگ به پورت حاوی ترکیب تشخیص جهانی پاسخ می‌داد به آن پاداش می‌دادند. هنگامی که سگ‌ها به طور مداوم به رایحه ترکیب تشخیص جهانی پاسخ دادند، محققان شروع به آموزش آنها کردند تا  آنها بتوانند به نمونه‌های ادرار بیماران مثبت کووید-۱۹ نیز پاسخ دهند و بتوانند آنها را از نمونه‌های منفی تشخیص دهند. محققان دریافتند که پس از سه هفته آموزش هر ۹ سگ قادر به شناسایی نمونه‌های مثبت کروناویروس به طور متوسط ​​با دقت ۹۶ درصد بودند. انتهای پیام",علم و فناوری جهان,۳۱ فروردین ۱۴۰۰ / ۱۲:۲۶,"همه_باهم_علیه_کرونا,کرونا در جهان,سگ",شناسایی نمونه‌های مثبت کووید-۱۹ توسط سگ‌ها با دقت ۹۶ درصد
483,به گزارش ایسنا، عبد القادر عزوز، مشاور کابینه سوریه در مصاحبه با اسپوتنیک گفت: نام نویسی کاندیداهای انتخابات ریاست جمهوری بیانگر حق مردم سوریه در برخورداری از دموکراسی و مهم‌ترین حقوق مدنی و سیاسی آنها و همچنین نمود یافتن مفهوم حاکمیت ملت است. وی درمورد مخالفت اپوزیسیون با برگزاری انتخابات نیز گفت: نباید موضع سیاسی قبلی وجود داشته باشد، چراکه این یک انتخابات ملی است که همگان باید در آن در یک صف بایستند، به ویژه که قانون انتخابات ضوابط کلی نامزدها را تعیین کرده و بند شانزدهم فقط به مشارکت سوری‌های غیر مقیم پرداخته است و در نتیجه هیچ به حاشیه راندنی جز در چارچوب ضوابط و قوانین وجود ندارد. وی هرگونه ارتباط میان انتخابات و فعالیت کمیته قانون اساسی را رد کرده و گفت: این مساله در چارچوب سند مرجع میان سازمان ملل و دولت سوریه و نه در هیچ سندی نیامده است. ما قانون اساسی و قانون انتخابات داریم و این سیستمی است که مکانیزم برگزاری انتخابات و مکانیزم اعتراض نسبت به آن را تعیین می‌کند. عزوز با اشاره به درخواست‌ برخی از کشورها برای تحریم انتخابات این کشورها خواست تا به تصمیم داخلی یک دولت دارای حاکمیت بر اساس اصول سازمان ملل احترام بگذارند. انتهای پیام,آسیا،خاورمیانه,۳۱ فروردین ۱۴۰۰ / ۱۲:۲۶,انتخابات سوریه,دمشق: برگزاری انتخابات ریاست جمهوری تجسم مفهوم حاکمیت ملت است
484,به گزارش ایسنا، دکتر غلامرضا غفاری در این نامه با اشاره به نقش برجسته بانوان دانشگاهی در عرصه علم و فناوری، برگزاری این جشنواره را گامی در جهت معرفی و پاسداشت تلاش های آنان دانست.  معاون فرهنگی و اجتماعی وزیر علوم در بخشی از این نامه با تأکید بر ضرورت الگوسازی از شخصیت‌های برجسته علمی کشور، این رویداد را موجب تقویت امید و ایفای مسئولیت اجتماعی بانوان دانشگاهی برشمرد.  بر اساس این فراخوان، چهارمین جشنواره ملی زن و علم (جایزه مریم میرزاخانی) در دو بخش رقابتی بانوان فعال دانشگاهی و بانوان فعال اجتماعی برگزار می شود.  بانوان فعال دانشگاهی این جشنواره در ۶ گروه علمی فنی مهندسی، علوم پایه، علوم انسانی، علوم پزشکی، هنر و معماری و کشاورزی، دامپزشکی و محیط زیست با یکدیگر به رقابت می پردازند.  در بخش بانوان فعال اجتماعی نیز، متقاضیان در گروه های بانوان کارآفرین، صاحبان مشاغل دانش بنیان، بانوان فعال فرهنگی و اجتماعی و نیز بانوان خیر و نیکوکار رقابت می کنند.  متقاضیان شرکت در این جشنواره نیز به سه رده سنی زیر ۴۰ سال، ۴۰ تا ۶۵ سال و نیز بالای ۶۵ تقسیم شده اند.  بر اساس زمان بندی این جشنواره، مهلت شرکت در رویداد علمی، فرهنگی تا ۳۱ اردیبهشت ماه تعیین شده است.  علاقه مندان جهت شرکت و یا کسب اطلاعات بیشتر می توانند به وب سایت جشنواره با نشانی http://wsfestival.ir مراجعه کنند.  به نقل از اداره کل روابط عمومی وزارت علوم، برگزیدگان این جشنواره که در تیرماه سال جاری برگزار می‌شود، از امتیازات مربوط به آن مندرج در آئین نامه ارتقای اعضای هیئت علمی دانشگاه ها و مؤسسات آموزش عالی برخوردار می‌شوند.  انتهای پیام,علم و فناوری ایران,۳۱ فروردین ۱۴۰۰ / ۱۲:۲۹,"جشنواره ملی زن و علم,مريم ميرزاخاني,دانشگاه‌ها",آغاز فراخوان چهارمین جشنواره ملی زن و علم
485,به گزارش ایسنا، دکتر نوروزی مدیرعامل سازمان بیمه خدمات درمانی نیروهای مسلح با اعلام خبر افزایش چتر حمایتی این سازمان از بیماران صعب العلاج گفت: راهبرد سازمان بیمه خدمات درمانی نیروهای مسلح همواره کاهش هزینه های درمانی بیماران صعب العلاج بوده که خوشبختانه در همین راستا طی یک سال گذشته  تعداد ۴۵ بیماری به فهرست بیماری های صعب العلاج تحت پوشش این سازمان اضافه شد. وی تصریح کرد: بر اساس دستورالعمل های سازمان بیمه خدمات درمانی نیروهای مسلح، بیماران ویژه و صعب العلاج از مزایایی همچون رایگان بودن هزینه های خدمات بستری و بسیاری از داروها و نیز پرداخت صرفا ۵ درصد فرانشیزخدمات سرپایی، بهره مند خواهند شد. مدیر عامل سازمان خدمات درمانی نیروهای مسلح افزود: در این اقدام تعداد ۳۷ بیماری جدید شامل بیماری های سندروم آنتی‌فسفولیپید، پلی آرتریت ندوزا، پلی آرتریت با درگیری ریه (چرگ - اشتراوس)، آنژیت حساسیتی (سندروم گودپاسچر)، سندروم قوس آئورت (تاکایاسو)، التهاب شریان ژانت سل (التهاب شریان تمپورال)، پلی‌آنژیت میکروسکوپیک با درگیری عروق ریه یا کلیه، درماتوپلی‌میوزیت جوانان، انواع درماتوپلی‌میوزیت، پلی‌کندریت راجعه، سندروم‌های ناهنجاری‌ مادرزادی شامل: سندروم جانسون و بلیزارد، سندروم ایزن منگر، سندروم واردنبرگ، نقایص کیفی پلاکت (بیماری گلانزمن)، دیستروفی ارثی شبکیه (شامل سندروم آشر)، آتاکسی مخچه‌ای زودرس (آتاکسی فردریش)، اختلالات متابولیسم میتوکندریال، سندروم‌های ناهنجاری مادرزادی با درگیری غالب اندام‌ها (شامل: سندروم آدامز و الیور)، کیست آراکنوئید، نئوپلاسم استخوان وغضروف مفصلی با رفتار نامشخص (شامل تومور ژیانت سل استخوان)، سندرم بارتر، سایرآریتمی های مشخص قلبی (شامل سندرم بروگادا)، سندرم اهلرز دانلوس، بی اختیاری دائمی مدفوع، مول هیداتیفرم بدخیم، آتاکسی مخچه ای همراه با نقص ترمیم DNA (آتاکسی تلانژکتازی یا سندرم لوئیس- بار)، موکوپلی ساکاریدوزیس تیپ ۳ (سندرم سان فیلیپو)، معکوس بودن اندامهای داخلی بدن (شامل: سندرم کارتاژنر)، بدخیمی متاستاتیک پستان، اکستروفی مثانه، سندرم آرسکوگ، ایکتیوز مادرزادی، سندرم وگت - کویاناگی - هارادا، اختلالات میوتونی، سایر دفرمیتی های عضلانی اسکلتی مادرزادی (شامل: سندرم انقباض عضلانی مادرزادی)، هولوپروزنسفالی و سندرم دراوه  نیز به فهرست بیماریهای صعب العلاج سازمان اضافه شد که این امر به طور قابل توجهی پرداخت بیمه شدگان نیروهای مسلح را کاهش می دهد. وی هم چنین از اضافه شدن ۸ بیماری جدید دیسپلازی اکتودرمال، هایپوگاماگلوبولینمی ارثی (آگاماگلوبو لینمی وابسته به جنس بروتون )، بیماری سلیاک، سندرم بارتر، ناباروری زن، ناباروری مرد، اختلالات نوزادی مربوط به رشد آهسته و سوء تغذیه جنین شامل: نوزادان کوچک برای سن حاملگی (SGA) و نوزادان مبتلا به عقب‌ماندگی رشد داخل رحمی (IUGR) و پیوند قرنیه به فهرست بیماریهای پرونده ای خبر داد و گفت: با اضافه شدن این بیماریها، تعداد بیماری های ویژه تحت پوشش سازمان از ۳۰۴ به ۳۴۹ مورد افزایش یافت. به گزارش روابط عمومی وزارت دفاع؛ وی در پایان تأکید کرد: با همکاری بنیاد امور بیماری های خاص و شورای علمی تخصصی سازمان، فهرست بیماران ویژه سازمان مرتبا در حال بازنگری و بروز رسانی است.  انتهای پیام,خانواده,۳۱ فروردین ۱۴۰۰ / ۱۲:۲۹,"سازمان تامین اجتماعی نیروهای مسلح,سازمان خدمات درمانی نیروهای مسلح",۴۵بیماری صعب العلاج به فهرست خدمات درمانی نیروهای مسلح اضافه شد/رایگان شدن داروها وخدمات بستری
486,پاسخ‌های متفاوت فیزیولوژی در ماه رمضان به احتمال زیاد در نتیجه اختلال در چرخه خواب ـ بیداری و تغییر چرخه خوردن و آشامیدن یا به احتمال زیاد ترکیبی از این عوامل است. علاوه بر این، مصرف مواد غذایی در زمان‌های غیر مرسوم می‌تواند اثرات متابولیکی متفاوتی ایجاد نماید و تغییرات شیوه زندگی می‌تواند اثرات قابل ملاحظه‌ای بر سوخت و ساز بدن بگذارد. محققان در پژوهشی با عنوان «اثر روزه‌داری و فعالیت بدنی منظم بر سوخت‌وساز چربی و کربوهیدرات‌ها» آورده‌اند، به طور دقیق مشابه آنچه در طی ورزش اتفاق می‌افتد، در هنگام روزه‌داری نیز بسیج تری‌گلیسرید از بافت چربی و جابجایی آن به داخل گردش خون سبب می‌شود تا این منبع سوختی در دسترس  بافت‌هایی که از نظر متابولیکی فعال  هستند، قرار گیرد. این پژوهش که توسط دکتر مینو باسامی در دانشکده تربیت بدنی و علوم ورزشی دانشگاه علامه طباطبایی، دکتر سجاد احمدی‌زاد ، وریا طهماسبی، احسان خدمتگزار و سینا رخصتی در گروه فیزیولوژی ورزش دانشگاه شهید بهشتی انجام شده نشان می‌دهد، در هر دو حالت روزه‌داری و فعالیت بدنی طولانی مدت مسیرهای بیوشیمیایی درگیر در بسیج و سوخت چربی برای افزایش میزان مصرف اسیدهای چرب آزاد فعال می‌شوند. دوره‌های کوتاه مدت روزه‌داری مانند آنچه که در طی رمضان رخ می‌دهد به طور منظم بافت فعال را در معرض افزایش دسترسی و مصرف چربی قرار می‌دهد. ورزش منظم مصرف کربوهیدرات را کاهش و مصرف چربی را در طی فعالیت زیر بیشینه افزایش می‌دهد، در حالیکه طی ورزش با شدت بالا مصرف کربوهیدرات افزایش می‌یابد. بعد از تمرین، چربی اصلی‌ترین منبع انرژی است و مصرف کربوهیدرات به خاطر کاهش نسبت تبادل گازهای تنفسی و شکستن گلیکوژن عضله کاهش می‌یابد. تنها چند پژوهش اثر روزه‌داری بدون فعالیت ورزشی را بر سوخت چربی از راه غیر مستقیم مورد بررسی قرار داده‌اند و در یک پژوهش نیز که اثر روزه‌داری بر سوخت چربی با استفاده از روش‌های آزمایشگاهی دقیق در طی فعالیت بدنی مورد بررسی قرار داده بود، اثر روزه‌داری بدون فعالیت بدنی منظم بررسی شده بود. این پژوهش‌ها نشان داده‌اند با پیشرفت ماه رمضان مقدار نسبت تبادل تنفسی به دلیل اکسیداسیون بیشتر چربی کاهش می‌یابد و تا هفته پایانی ماه رمضان کاهش مداوم میزان استراحتی اکسیژن مصرفی که نشان دهنده کاهش میزان انرژی مصرفی است، مشاهده شده است. پژوهشگران می‌گویند، برخلاف اینکه پژوهش‌هایی در زمینه تاثیر فعالیت بدنی منظم و روزه‌داری بر سوخت و ساز چربی و کربوهیدرات و ترکیب بدنی صورت گرفته، تاکنون پژوهشی طراحی نشده تا بررسی نماید آیا روزه‌داری همراه با فعالیت منظم ورزشی در طی ماه رمضان بر سطح استراحتی سوخت و ساز چربی و کربوهیدرات بر اساس اندازه‌گیری‌های دقیق آزمایشگاهی و اندازه‌گیری متغیرهای مرتبط با لیپولیز تاثیر دارد یا خیر؟ شرکت در فعالیت ورزشی استقامتی طی رمضان فشارهای متابولیکی بیشتری نسبت به آنچه که مرتبط با روزه‌داری است را ایجاد می‌کند. با این وجود، از آنجا که دوره روزه‌داری ماه رمضان طی ساعت‌های بیداری است تا ساعت‌های خواب، از نظر تئوری تغییرات زیادی در انتخاب سوخت عضله اسکلتی می‌تواند رخ دهد. روزه‌داری در طول ماه رمضان الگوی متابولیکی منحصر به فردی است که در آن فرد از طلوع آفتاب تا غروب آفتاب از خوردن و آشامیدن پرهیز می‌کند. به نظر می‌رسد تغییر در تعداد و زمانبندی وعده‌های غذایی و همچنین الگوی خواب در طول ماه رمضان می‌تواند آثار متابولیکی و هورمونی متفاوتی را در پی داشته باشد. تاثیر روزه‌داری بر سوخت و ساز بدن بسیار پیچیده است، بسیاری از سازوکارهای بدن در راستای حفظ تعادل در دوره روزه‌داری وارد عمل می‌شوند، به دلیل اینکه در این دوره علاوه بر فعالیت بدنی، وعده غذایی و ساعت‌های خواب تغییر می‌کنند و به دنبال آن به صورت جداگانه متابولیسم بدن را دستخوش تغییراتی می‌نمایند.  به همین دلیل مشخص نمودن اثر هر یک از این عوامل به تنهایی بر سوخت و ساز بدن هنگام روزه‌داری کار دشواری است. این پژوهش در مجله غدد درون‌ریز و متابولیسم ایران منتشر شده است. انتهای پیام,خراسان رضوی,۳۱ فروردین ۱۴۰۰ / ۱۲:۲۹,"استانی-علمی و آموزشی,ماه رمضان ,رمضان,ورزش,پژوهش",اثر روزه‌داری و فعالیت بدنی منظم بر سوخت‌وساز چربی
487,"""ابوالفضل فرحبخش"" در جریان بازدید مدیران قضایی از کارخانه فولاد راور اظهار کرد: حل مشکل واحدهای تولیدی و صنعتی در شهرستان یکی از وظایف دستگاه قضایی است و در اسرع وقت مشکلات واحدهای تولیدی و صنعتی مورد بررسی قرار گرفته و راهکارهایی برای احیای آن در نظر گرفته می‌شود. وی اصلاح قراردادهای بدون تعدیل را نیازمند مداخله جدی دولت دانست و یادآور شد: توزیع عادلانه مواد اولیه واحدهای صنعتی و کوتاه کردن دست دلالان و فرصت طلبان در این مسیر، ضروری بوده و دستگاه قضایی با انجام تحقیقات و بررسی‌های لازم در ستادهای مرتبط و شناسایی این آفت‌ها با این گونه افراد با جدیت برخورد خواهد کرد. دادستان حوزه قضائی راور گفت: حضور مسئولان قضایی در محل احداث کارخانه فولاد شهرستان راور، به منظور حمایت دستگاه قضایی از تولیدکنندگان در جهت رونق چرخ تولید و سرمایه‌گذاری است. وی بیان کرد: دستگاه قضایی همواره حمایت خود از تولید و صنعت را تداوم بخشیده و در این راستا ستاد استانی اجرای سیاست‌های اقتصاد مقاومتی در ابعاد حقوقی و قضایی به صورت فعال به بررسی مشکلات واحدهای تولیدی و رفع آنها می‌پردازد. فرحبخش با بیان اینکه یکی از مهمترین برنامه های مدون قوه قضائیه بررسی مسائل و مشکلات کارآفرینان و تولید کنندگان و کمک به رفع آنهاست، یادآور شد: در راستای منویات رهبر معظم انقلاب اسلامی و به منظور تحقق شعار ""تولید، پشتیبانی ها، مانع زدایی ها""، چتر حمایت قوه قضائیه بر سر مدیران اقتصادی و سرمایه‌گذاران گسترده است. وی ادامه داد: عمل به شعار سال میسر نمی شود مگر با حمایت از کارآفرینان، تولیدکنندگان و سرمایه گذاران مشروع و رفع مشکلات آنها؛ به همین منظور دستگاه قضائی وظیفه خود می داند به رفع مشکلات قضائی آنها کمک کند. وی افزود: خوشبختانه اراده های خوبی در این مجموعه تولیدی وجود دارد که نیازمند حمایت است و همین اراده هاست که با وجود تحریم ها و مضایق ناشی از آن توانسته چرخ های تولید را همچنان در حال حرکت نگه داشته و ارتقا بخشند. انتهای پیام",کرمان,۳۱ فروردین ۱۴۰۰ / ۱۲:۲۹,"استانی-اقتصادی,شعار سال۱۴٠٠,دلالان",ضرورت توزیع عادلانه مواد اولیه واحدهای صنعتی و کوتاه کردن دست دلالان
488,محمود فیضی در گفت‌وگو با ایسنا، با برشمردن فعالیت های بسیجیان پایگاه های مقاومت قهورد سفلی شهرستان کبودراهنگ در سنگر سلامت اظهار کرد: بسیجیان روستای کهریزباباحسین همراه با دیگر بسیجیان دهستان قهورد با تهیه و توزیع بروشورهای آموزشی در این روزها که ویروس کرونا همه مردم را درگیر خود کرده، به یاری هم روستایی های خود شتافتند تا بتوانند مردم را از دام کرونا نجات دهند. وی بیان کرد: دهستان قهورد ۲۰ پایگاه مقاومت دارد و در مدت زمانی که ویروس کووید ۱۹ زندگی مردم را مختل کرده، بسیجیان پایگاه های مقاومت هر فرصتی را به فال نیک گرفته و برای دستگیری اقشار آسیب دیده از کرونا بیش از هفت مرحله حدود ۲۷۰  بسته معیشتی و هر بسته به ارزش ریالی ۴۰۰ تومان تهیه و بین مردم توزیع کرده اند. فیضی تصریح کرد: به همت مجریان طرح شهید سلیمانی پایگاه بسیج شهید مطهری کهریزباباحسین بخش گل تپه غربالگری عمومی، ماسک رایگان و بروشور آموزشی در روستای قرانقودره توسط اعضای طرح شهید حاج قاسم سلیمانی پایگاه مقاومت بسیج شهید حاج بابایی قرانقودره توزیع شد. وی مطرح کرد: طرح غربالگری مردم روستاها برای شناسایی افراد مشکوک به کرونا به منظور قرنطینه و جلوگیری از پخش بیشتر بیماری و توزیع ماسک از دیگر برنامه هایی است که توسط بسیجیان پایگاه ها در روستاهای دهستان قهورد در حال انجام است. فرمانده حوزه مقاومت بسیج شهید خادم‌پر دهستان قهورد سفلی یادآور شد: بسیجیان پایگاه مقاومت شهید حاج بابایی قرانقودره قرانقو دره نیز با مشارکت در طرح شهید سلیمانی، کادردرمان و پزشکی را در مهار و کنترل کروناویروس یاری می کنند. وی اضافه کرد: غربالگری عمومی، توزیع ماسک رایگان و بروشور آموزشی از جمله اقداماتی است که در روستای قرانقودره کبودراهنگ توسط بسیحیان پایگاه مقاومت شهید حاج بابایی حوزه مقاومت بسیج شهید خادم پر قهورد سفلی در حال انجام است. فیضی در پایان اظهار کرد: افزایش شیوع ویروس کرونا در روستاهای شهرستان کبودراهنگ نیروهای بسیجی را به مانند دیگر حوادث در کشور به میدان آورده تا با به کارگیری همه توان خود گره ای از مشکلات هموطنان خود باز کنند. انتهای پیام,همدان,۳۱ فروردین ۱۴۰۰ / ۱۲:۳۱,"استانی-شهرستانها,بسيج ,سلامت,کروناویروس,همه_باهم_علیه_کرونا",بسیجیان حوزه مقاومت دهستان قهورد سفلی در سنگر سلامت
489,به گزارش ایسنا، بنابراعلام همراه اول، همسو با نگاه و توجه ویژه به امر محرومیت زدایی، همراه اول بار دیگر در راستای چشم انداز برنامه های مسؤولیت اجتماعی خود، در روزهای آغازین سال ۱۴۰۰ با همکاری مراکز، مؤسسات و قرارگاه های جهادی توجهی ویژه به توسعه امور عمرانی در مناطق محروم و دور افتاده کشور داشته است. شرکت ارتباطات سیار ایران در راستای مسؤولیت اجتماعی خود با سرلوحه قرار دادن مقوله «مانع زدایی» که بخشی از شعار سال ۱۴۰۰ است، اقدام به مشارکت در پروژه های خیرخواهانه با رویکردهای ساخت مدرسه، مسکن، درمانگاه و کلینیک، کارگاه کارآفرین، مسجد و ... کرده است. نحوه مشارکت همراه اول در اغلب این پروژه ها که بیشتر در مناطق محروم استان های هرمزگان و سیستان و بلوچستان اجرا خواهد شد، به شکل تأمین تجهیزات و ملزومات مورد نیاز ساخت این اماکن بوده که در این راستا ده ها کانتینر و کانکس به ارزش بیش از ۵۰ میلیارد ریال به مناطق محروم ارسال کرده است. همچنین بخش قابل توجهی از حمایت های اپراتور اول تلفن همراه مربوط به زمان وقوع حوادث غیرمترقبه یا پس از آن، در برهه های زمانی مختلف و در اقصی نقاط کشور بوده است؛ یکی از این موارد مربوط به زلزله کرمانشاه و ایلام بود که همراه اول به دلیل شرایط جوی و سرمای هوای آن مناطق اقدام به ارسال ۱۳۰۰ کانکس کرد و مبلغ ۵۰ میلیارد ریال را به امر ساخت و بازسازی مدارس مناطق زلزله زده اختصاص داد. انتهای رپرتاژ آگهی,خبر بازار,۳۱ فروردین ۱۴۰۰ / ۱۲:۳۰,"همراه اول,پروژه‌های جهادی عمرانی,مناطق محروم",مشارکت همراه اول در پروژه‌های جهادی عمرانی در سال مانع زدایی ها
490,"به گزارش ایسنا، به نقل از اسپوتنیک، منابع محلی و عشایر در حومه رقه اعلام کردند، بعد از آنکه ساکنان منطقه ""جدیده کحیط"" در شرق استان رقه افراد مسلح قسد را که جان دو جوان از ساکنان این منطقه را گرفته بودند، بیرون کردند، گروه بزرگی از افراد مسلح قسد به این منطقه یورش بردند. منابع افزودند، افراد مسلح این گروه موج بازداشت‌های گسترده‌ای را در حق جوانان این منطقه به راه انداخته و بیش از ۲۰ جوان را ربودند و آنها را به مکانی نامعلوم بردند. منابع تصریح کردند، افراد مسلح این گروه سه منزل را در هنگام یورش به این منطقه از جمله منزل پدر یکی از دو جوان کشته شده به دست قسد را آتش زدند و محاصره امنیتی شدیدی را بر این منطقه إعمال کرده  و مانع از ورود و خروج از آن شدند. در اعتراض به کشته شدن دو جوان و زخمی شدن چهار تن دیگر به ضرب گروه افراد مسلح حامی ارتش آمریکا در روستای جدیده کحیط در شرق استان رقه در شرق سوریه، ده‌ها تن از ساکنان قبایل عربی تظاهرات مردمی را برگزار کرده و درخواست‌هایی برای انتقام از قاتلان و بیرون کردن افراد مسلح مطرح کردند. منابع محلی به اسپوتنیک گفتند، به دلیل مشاجره‌ای با عناصر گشت زنی وابسته به قسد، دو جوان به نام‌های ""صالح محمد العلی"" و ""ماهر الثلجی "" غروب جمعه به ضرب گلوله افراد مسلح قسد کشته و چهار تن دیگر زخمی شدند. منابع افزودند، مردمان قبایل عربی مسیرها را با لاستیک‌ها بسته و به مقر افراد مسلح این گروه حامی آمریکا یورش بردند و در پی آن، نیروهای قسد بعد از تشدید تنش‌ها پا به فرار گذاشتند. در مناطق تحت اشغال نیروهای قسد و ارتش آمریکا در شرق سوریه، اعتراضات و تظاهرات‌های مردمی ادامه دارد و مقاومت عشایر علیه اقدامات قسد و آمریکا به دلیل سرقت نفت و منابع سوریه و کشتار جوانان و ربودن آنها جهت به عضویت گرفتن اجباری‌شان در حال گسترش است. انتهای پیام",آسیا،خاورمیانه,۳۱ فروردین ۱۴۰۰ / ۱۲:۳۰,"قسد,شهر رقه",یورش نظامیان قسد به منازل غیرنظامیان در حومه رقه
491,محمدابراهیم ابراهیمی، امروز سه شنبه ۳۱ فروردین با اشاره به کمبود نزول باران، فقر شدید مراتع استان و خشکسالی‌ها به خبرنگاران رسانه‌های گروهی اعلام کرد: کمک گرفتن از تمام ظرفیت‌ها و بسیج امکانات با هدف خرید و ذخیره سازی نهاده‌ها و افزایش تولید علوفه، از برنامه‌های امسال سازمان جهاد کشاورزی است. وی تصریح کرد: متقاضیان دارای ضوابط و شرایط لازم برای تامین انواع علوفه با شرایط مشخص و قیمت تمام شده ارزان تر در استان، می‌توانند به مدیریت جهاد کشاورزی شهرستان‌ها مراجعه و درخواست خود را  اعلام کنند. به گزارش ایسنا، معاون بهبود تولیدات دامی جهاد کشاورزی خراسان جنوبی خاطرنشان کرد: سازمان جهادکشاورزی استان همکاری لازم در راستای حمایت همه جانبه از این افراد را به عمل خواهد آورد. حجت الاسلام والمسلمین مجید نصیرایی، نماینده مردم شهرستان‌های طبس، بشرویه، فردوس و سرایان در مجلس شورای اسلامی نیز گفت: در پی مشکلات دامداران استان و خشکسالی‌های اخیر محدودیت صادرات دام از خراسان جنوبی رفع می‌شود. وی به دیدار اخیر خود با معاون دامی وزیر جهاد کشاورزی اشاره و اظهار کرد: در ادامه پیگیری‌ها و  مکاتبات چند باره در خصوص رفع  مشکلات دامداران استان، نشستی ویژه با حضور نمایندگان استان در مجلس شورای اسلامی با دکتر رضایی معاون وزیر جهاد کشاورزی در امور دام، در محل وزارت جهاد کشاورزی  برگزار شد. نصیرایی یادآور شد: در این جلسه نمایندگان استان ضمن تشریح وضعیت بحرانی دامداران و عشایر منطقه خواستار رسیدگی و اقدام فوری برای حل آن شدند و مقرر شد با توجه به شرایط بحرانی خشکسالی سهمیه جو استان به بیش از دو برابر افزایش یابد و این سهمیه حداکثر تا 48 ساعت آینده در اختیار شرکت‌های تعاونی قرار گیرد. انتهای پیام,خراسان جنوبی,۳۱ فروردین ۱۴۰۰ / ۱۲:۳۱,"استانی-اجتماعی,دامداري,خشكسالي",تعطیل شدن چرای مرتعی دام‌ با خشکسالی‌های متوالی
492,دبیر خانه کشاورز استان گلستان در گفت‌وگو با ایسنا اظهار کرد: امسال کشاورزان گندم‌کار استان در زمان کاشت محصول دغدغه تهیه بذر را داشتند که در نهایت با تدابیر اندیشیده شده، این مشکل رفع شد. علی‌قلی ایمانی با اشاره به مشکل تأمین کود، گفت: با توجه به افزایش چند برابری قیمت هر کیسه کود، به جرات می‌توان گفت ۶۰ تا ۷۰ درصد کشاورزان کود پایه مصرف نکردند زیرا تأمین این هزینه از توان آنها خارج بود. وی به افزایش قیمت سموم کشاورزی نیز اشاره کرد و گفت: امسال در حدود ۵۰ درصد از اراضی گندم با توجه به گران بودن علف کش‌ها، از این سم استفاده نشد؛ به همین خاطر امسال علف‌های هرز در مزارع گندم کاملاً مشهود هستند. دبیر خانه کشاورز گلستان با اشاره به کاهش ۵۰ درصد بارندگی‌ها در سال زراعی جاری، تصریح کرد: میزان بارندگی در زمان کاشت و در ادامه داشت، مناسب نبود و با خشکسالی شدیدی در استان روبه‌رو بودیم. بر اساس پیش‌بینی‌های هواشناسی فعلاً بارندگی مناسبی پیش رو نداریم لذا کشاورزانی که به آب کافی در اختیار دارند حتماً نسبت به آبیاری مزارع اقدام کنند. اگر آبیاری صورت نگیرد، عملکرد این محصول بسیار کاهش می‌یابد. وی شرایط را از نظر کمبود آب بحرانی دانست و گفت: حدود ۱۰۰ هزار هکتار از اراضی گندم، جو و کلزا در شمال استان به علت خشکسالی از بین رفت و بخش زیادی از اراضی نیز بین ۲۰ تا ۵۰ درصد با کاهش عملکرد روبه‌رو خواهند بود. امسال تنها کشاورزانی که به آب دسترسی داشته و مزارع خود را آبیاری کردند، شرایط خوبی دارند. دبیر خانه کشاورز گلستان در ادامه به موضوع قیمت گندم اشاره کرد و گفت: در چندین جلسه شورای قیمت‌گذاری، بحث قیمت گندم مورد بررسی قرار گرفت که در نهایت با توجه آنالیز هزینه‌های تولید و سود متعارف برای کشاورز، قیمت بین ۵۰۰۰ تا ۵۵۰۰ تومان توسط این شورا برای هر کیلوگرم گندم در نظر گرفته شد. ایمانی بیان کرد: وزیر جهاد کشاورزی در تلاش برای مجاب کردن دولت‌مردان به تصویب این قیمت است. در صورت تحقق این امر قیمت گندم حدود ۱۰۰ درصد افزایش پیدا می‌کند و سود معقول و مناسبی را برای کشاورزان به همراه دارد و آنها را تشویق می‌کند که سال آینده نیز نسبت به کشت این محصول اقدام کنند تا شاهد پایداری تولید این محصول استراتژیک باشیم. انتهای پیام,گلستان,۳۱ فروردین ۱۴۰۰ / ۱۱:۵۸,"استانی-اقتصادی,گندم,گلستان,جهاد كشاورزي",مصائب گندم‌کاران گلستان از کاشت تا داشت
493,بهروز اکرمی روز سه شنبه ۳۱ فرودین در شورای مبارزه با موادمخدر استان مرکزی اظهار کرد: کشفیات موادمخدر در استان مرکزی سال گذشته افزایش ۱۵ درصدی داشته که امیدواریم در سال جاری این کشفیات با یک برنامه اصولی‌تر افزایش یابد. وی افزود: به منظور برخورد با یک آسیب و کاهش اثرات آن، ستادی تشکیل می‌شود تا این ستاد بتواند یک هم‌افزایی بین دست اندرکاران و دستگاه ‌های مربوطه ایجاد کند و آحاد مردم و مسئولان نیز برای دستیابی به آن بسیج شوند. معاون سیاسی، امنیتی و اجتماعی استاندار مرکزی در خصوص اهداف تشکیل ستاد مبارزه با مواد مخدر گفت: ستاد به منظور ایجاد یک استراتژی برای مقابله با آسیب ایجاد شده، ستاد باید یک چشم انداز  ایجاد کند و نباید هر استان در هر مقطع اقدامات سلیقه ای انجام دهد. برای اینکه کشور در عرصه مقابله با آسیب سوءمصرف مواد مخدر موفق باشد، نیازمند اصلاح چشم اندازها هستیم. اکرمی اضافه کرد: در مدتی که بنده در استان مرکزی حضور دارم یکی از مسئولین ستاد در استان مرکزی حضور نیافته‌ است تا از وضعیت استان و نحوه عملکردها مطلع شوند، مکاتبه و برگزاری جلسه بخشی از کار است و ستاد باید با استان‌ها ارتباط ارگانیک داشته باشد که در حال حاضر این ارتباط ارگانیک با مشکل مواجه است . وی ادامه داد: در راستای مبارزه با قاچاق مواد مخدر نیز باید متناسب با روز تصمیم گیری و برخورد شود، شیوه دهه ۶۰ برای امروز جوابگو نیست، نباید چشم‌مان را بر واقعیت‌ها ببندیم، ساختار فعلی و شیوه‌های امروز پاسخگوی نیاز امروز در اداره این آسیب نیست. معاون سیاسی، امنیتی و اجتماعی استاندار مرکزی اضافه کرد: با توجه به اینکه هیچ برنامه مشخصی در سطح ملی به استان‌ها جهت مدیریت آسیب مواد مخدر ارائه نشده، مسئولان و دستگاه های عضو شورای هماهنگی باید در راستای عمل به وظایف ذاتی نظرات و پیشنهادات خود را به ستاد اعلام کنند، چراکه در جریان رویدادهای استان هستند. اکرمی خاطرنشان کرد: برگزاری جلسات باید دستاورد و خروجی داشته باشد، در جلسات باید برای دستگاه‌های عضو شورای مبارزه با مواد مخدر دستورالعمل تعریف شود. فعالیت و اقدامات باید اثربخش باشد، اقدام غیراثربخش انجام نشدنش بهتر است، چراکه انجام هر اقدامی هزینه در پی دارد. وی ادامه داد: در حوزه مواد مخدر نیازمند مدیریت معطوف به نتیجه هستیم، هنوز در کشور یک تصمیم علمی و قاطع برای معتادین متجاهر گرفته نشده است. معاون سیاسی، امنیتی و اجتماعی استاندار مرکزی بیان کرد: معتاد متجاهر یک فرد آسیب دیده است که برای تامین هزینه مواد مورد نیاز خود در برخی موارد اقدام به زباله‌گردی می‌کند در نتیجه ساماندهی این افراد بیمار باید به گونه‌ای انجام شود که ضمن حفظ کرامت انسانی، زمینه بازگشت دوباره به سمت مواد مخدر میسر نباشد. اکرمی با بیان اینکه زنگ خطر اعتیاد برای اقشار مختلف مردم بخصوص جوانان و نوجوانان مدت‌هاست به صدا درآمده گفت: برای جلوگیری از گسترش این آسیب و حداقل کاهش ورودی افراد به این آسیب اجتماعی، باید تمهیدات کاربردی اندیشیده شود. رئیس پلیس مبارزه با مواد مخدر استان مرکزی نیز در این نشست گفت: کشفیات انواع مواد مخدر در استان مرکزی نسبت به مدت مشابه سال قبل ۱۵ درصد افزایش داشته است. سرهنگ حسین شمسایی‌فر ادامه داد: میزان دستگیری در حوزه مواد مخدر در استان مرکزی در یک ماه گذشته ۵۰۰ نفر بوده که از این تعداد ۱۰۷ نفر معتاد متجاهر بودند که به مراکز ترک اعتیاد معرفی شدند. وی اضافه کرد: از مهمترین برنامه‌های پلیس مبارزه با مواد مخدر استان مرکزی در سال جاری ارتقای سطح آگاهی و اطلاعات عمومی، تقویت روحیه مطالبه‌گری از دستگاه‌های مسئول، ضربه زدن به بنیان‌های مالی و اقتصادی قاچاقچیان، تشدید برخورد با خرده‌فروشان، شناسایی و دستگیری سرشبکه‌های مواد و مخدر و مقابله با کشت داخلی خشخاش است. انتهای پیام,مرکزی,۳۱ فروردین ۱۴۰۰ / ۱۲:۳۲,"استانی-اجتماعی,مواد مخدر,استان مرکزی",ارتباط ستاد مبارزه با مواد مخدر کشور با استان‌ها کمرنگ است
494,محمود سپهرفر امروز ۳۱ فروردین در جلسه ستاد سن غلات شهرستان ارومیه اظهار کرد: تاکنون مبارزه با سن مادری در سطح ۱۸ هکتار و مبارزه با علف های هرز درسطح ۱۲ هزار و ۳۰۰ هکتار از مزارع گندم شهرستان اجرایی شده است. وی با بیان اینکه سال گذشته در سطح۱۸ هزار و ۵۰۰ هکتار از مزارع غلات شهرستان ارومیه مبارزه با آفت سن گندم انجام شده بود، ادامه داد: کنترل به موقع عوامل خسارت زای گندم باید در دستور کار قرار گیرد و تمامی امکانات در جهت مبارزه با سن گندم و اطلاع رسانی به موقع باشد. لیلا لطف زاد، مسئول حفظ نباتات جهاد کشاورزی ارومیه نیز در این نشست ضمن ارائه گزارشی از آخرین وضعیت مبارزه با عوامل خسارت زای گندم اظهار کرد: ۲۴ نفر کارشناس بخش دولتی و دو کلینیک بخش خصوصی شبکه مراقبت، وظیفه نظارت و بازدید ها از مزارع سطح شهرستان را به عهده دارند. وی همچنین مدیریت جدی سن در مرحله مادری را ضروری دانست و تاکید کرد: بازدیدهای میدانی مستمر و منظم به منظور پایش وضعیت آفات در مزارع، مبارزه اصولی و به موقع با سن مادری باعث کاهش خسارت کمی و جلوگیری از طغیان پوره سن، کاهش مصرف سموم و کاهش خطرات زیست محیطی می‌شود. انتهای پیام,آذربایجان غربی,۳۱ فروردین ۱۴۰۰ / ۱۱:۵۸,"استانی-اجتماعی,مبارزه با آفات",مبارزه با آفت سن غلات و علف های هرز در ۱۲ هزار هکتار از مزارع ارومیه
495,"به گزارش ایسنا، به نقل از خبرگزاری اسپوتنیک روسیه، مرکز رسانه امنیتی عراق در بیانیه‌ای اعلام کرد: یک گروه از نیروهای تیپ سه پلیس فدرال در فرماندهی عملیات مشترک کرکوک عملیات بازرسی را در روستاهای الشاه کلدی، الحمدانیه، الجعفریه و الکرامه العصریه"" واقع در استان شمالی کرکوک آغاز کردند. طبق گزارش این مرکز، در عملیات یاد شده دو بمب دست‌ساز، یک آتش‌بار و یک خمپاره کالیبر ۶۰ باقی مانده از داعشی‌ها کشف شدند که همه آنها توسط تیم مهندسی در محل خنثی شدند. همچنین این مرکز افزود: گروهی از نیروهای تیپ ۲۰ فرماندهی عملیات غرب نینوا نیز در عملیات بازرسی روستای تل البنات، یک راکت جنگنده و سه راکت مدل آرپی‌جی کشف و ضبط کردند. مرکز رسانه امنیتی عراق در ادامه اعلام کرد: پس از گزارش اطلاعاتی به تیپ ۱۰ فرماندهی عملیات الانبار درباره وجود بمب‌هایی دست‌ساز در شهرستان الکرمه در منطقه الصبیحات در نزدیکی الاقواس، گروهی از نیروهای این تیپ برای بررسی و تفتیش منطقه اعزام شدند، آنها در آنجا ۱۷ صفحه فلزی، دو چاشنی انفجار، یک گلوله توپ اتریشی و یک خمپاره کالیبر ۸۱ باقی مانده از داعشی‌ها را کشف کردند و در ادامه نیز انبار مواد کشف شده منفجر شد. عراق دسامبر ۲۰۱۷ آزادسازی تمامی اراضی خود از کنترل گروه تروریستی داعش را اعلام کرد. انتهای پیام",آسیا،خاورمیانه,۳۱ فروردین ۱۴۰۰ / ۱۱:۵۸,"عراق,داعش",تداوم عملیات امنیتی ارتش عراق در شمال و غرب این کشور
496,حمیدرضا دوست‌محمدی 31 فروردین‌ماه 1400 با اعلام این خبر افزود: بیش از 38 میلیارد ریال تسهیلات به این پرونده‌ها پرداخت و زمینه ثبات اشتغال 172 نفر فراهم شد. سرپرست اداره‌کل میراث‌فرهنگی، گردشگری و صنایع‌دستی استان سمنان گفت: این تسهیلات به 50 دفتر خدمات مسافرتی، هفت فقره تأسیسات گردشگری، 56 مرکز تولید و توزیع صنایع‌دستی پرداخت شد. او با اشاره به اینکه تأسیسات گردشگری استان به‌دلیل شیوع ویروس کرونا دچار آسیب‌های جدی شدند و نیاز به حمایت ویژه دارند، افزود: یکی از عوامل رشد و توسعه اقتصادی استان، وجود تأسیسات گردشگری است و گردشگری یکی از محورهای مهم توسعه استان است. دوست‌محمدی اجرای پروژه‌های گردشگری را در سودآوری، ارزآوری و اشتغال‌زایی موثر دانست و ابراز امیدواری کرد: شاهد رشد صنعت گردشگری استان و به تبع آن رشد و توسعه هر چه بیشتر استان، پس از پایان کرونا باشیم. سرپرست اداره‌کل میراث‌فرهنگی، گردشگری و صنایع‌دستی استان اضافه کرد: در استان سمنان 90 اقامتگاه بوم‌گردی، 15 هتل و مهمان‌سرا، 14 اقامتگاه سنتی، پنج مهمان‌پذیر، پنج مجتمع گردشگری، 79 خانه مسافر، یک هتل‌آپارتمان، دو مرکز تفریحی‌سرگرمی، یک اردوگاه، یک متل، 31 دفتر خدمات مسافرتی، 42 رستوران بین‌راهی، 19 سفره‌خانه سنتی و سه موسسه آموزش گردشگری فعال است. انتهای پیام,سمنان,۳۱ فروردین ۱۴۰۰ / ۱۲:۰۰,استانی-فرهنگی و هنری,اعطای تسهیلات به 113 واحد گردشگری خسارت‌دیده از کرونا در سمنان
497,سارا شیربیگی در گفت‌وگو با ایسنا در خصوص پیروزی تیم هیات فوتبال خراسان رضوی مقابل پارس‌آرای شیراز و قطعی شدن صعود به مرحله نهایی لیگ برتر فوتسال بانوان اظهار کرد: بازی با پارس‌آرای شیراز نخستین دیداری بود که در ساعت ۱۰ شب برگزار می‌شد. به دلیل اینکه اکثر بازی‌های بانوان صبح و یا ظهر برگزار می‌شود، به زمان برگزاری بازی عادت نداشتیم. علاوه بر این به دلیل تاخیر در ورود آمبولانس، این دیدار با ۴۰ دقیقه تاخیر آغاز شد و بدن تمامی بازیکنان، سرد شده بود. وی افزود: مقابل پارس‌آرا بازی خوبی به نمایش گذاشتیم. تیم پارس‌آرا از بازیکنان خوب و با تجربه شیرازی تشکیل شده، اما خوشبختانه توانستیم سه امتیاز این دیدار را کسب کرده و صعود خود به مرحله بعد را قطعی کنیم. هفته آتی با تیم آبادان بازی خواهیم داشت، البته شایعاتی مطرح شده مبنی بر اینکه احتمالا تیم آبادانی در مشهد حضور نخواهد یافت و نتیجه این دیدار سه بر صفر به صود هیات فوتبال خراسان رضوی اعلام خواهدشد. بازیکن تیم فوتسال هیات فوتبال خراسان رضوی خاطرنشان کرد: تیم هیات فوتبال خراسان رضوی شرایطی مشابه سال گذشته دارد و مسئولان تا کنون به وعده‌های خود عمل کرده‌اند. به لحاظ فنی نیز شرایط خوبی داریم، اما باید در مسابقات مرحله نهایی حاضر شویم تا بتوانیم ارزیابی خوبی از تیم داشته باشیم. در سال گذشته هم پیش از مراحل پایانی شرایط خوبی داشتیم، اما به دلیل شیوع کرونا و مصدومیت‌ برخی از بازیکنان از حضور در فینال بازماندیم. شیربیگی ادامه داد: امیدوارم در سال جاری اتفاقات ناگواری برای تیم ما رخ ندهد و نتایج درخشان تیم را در مرحله نهایی تداوم دهیم. نسبت به گروه دیگر، کار سختی داشتیم زیرا تیم‌های مس، رهیاب و آبادان در این گروه حضور داشتند و محکی جدی خوردیم. قطعا چهار تیمی که در مرحله نهایی حضور دارند برای قهرمانی می‌جنگند. تمام تیم‌ها به لحاظ فنی و مهره‌ای نزدیک به یکدیگر هستند و پیش‌بینی قهرمان لیگ برتر از هم اکنون سخت است. وی در خصوص شرایطش در این فصل از لیگ برتر عنوان کرد: در مرداد ماه عمل جراحی داشتم و پس از آن شرایطم به سختی طی شد. باید دو تا سه ماه پس از عمل مینیسک به میادین باز می‌گشتم، اما در دوره بازتوانی‌ام وقفه ایجاد شد و آماده‌سازی‌ام کمی زمان برد. در حال حاضر شرایط خوبی دارم و به اوج بازگشته‌ام. بازیکن تیم فوتسال هیات فوتبال خراسان رضوی در خصوص نحوه برگزاری مسابقات لیگ برتر فوتسال بانوان بیان کرد: فکر می‌کردیم تعداد تیم‌های شرکت‌کننده کمتر باشد. از سوی دیگر قانونی که به تیم‌ها اجازه می‌دهد در یک بازی از لیگ برتر شرکت نکنند، شرایط لیگ امسال را نسبت به سال‌های گذشته آشفته کرده است. در این فصل تیم هیات فوتبال خراسان رضوی، ساپیا و حفاری سه بازی انجام نداده‌اند که این موضوع برای لیگ برتر فوتسال ایران مناسب نیست. مسئولان می‌توانستند تعداد تیم‌ها را کمتر کنند تا شاهد بازی‌های جذاب‌تری باشیم. شیربیگی گفت: در این فصل تیم‌های اصفهان و رهیاب تهران برای انجام بازی‌های خود به مشهد نیامدند و تیم آبادان نیز به احتمال فراوان به مشهد سفر نخواهد کرد. این قانون که به تیم‌ها اجازه داده تا در یک بازی از لیگ برتر شرکت نکنند، سایر تیم‌ها را از شرایط بازی دور می‌کند و به مدعیان آسیب می‌زند. انتهای پیام,خراسان رضوی,۳۱ فروردین ۱۴۰۰ / ۱۱:۵۹,"استانی-ورزشی,سارا شیربیگی",شیربیگی: بی‌نظمی برخی تیم‌ها لیگ برتر فوتسال بانوان را آشفته کرده است
498,به گزارش ایسنا، محمد حسین فرهنگی در حاشیه جلسه علنی صبح امروز سه شنبه مجلس در جمع خبرنگاران گفت: در ارتباط با جلسات مجلس و کمیسیونها مطالبی در روزهای اخیر در رسانه ها مطرح شد که رئیس مجلس هم امروز توضیح مختصری در جلسه علنی ارائه کرد. لازم است توضیح بدهم که تعطیلی برای نماینده عملا معنایی ندارد و نمایندگان درگیر مسائل مختلف مرتبط با مجلس چه با جلسه و چه با تلفن هستند. وی افزود: آن چه باعث شد ما جلسه علنی را تعطیل کنیم این بود که پیش از این، هفته ای که از ۱۱ اردیبهشت ماه شروع می شد را برای حضور نمایندگان در حوزه های انتخابیه پیش بینی کرده بودیم اما به دلیل اینکه در پیک کرونا قرار داریم و ما فضای کافی برای جلسات کمیسیون‌ها نداریم و در صحن هم ارتباطات به گونه ای است که نمایندگان نمی توانند فاصله داشته باشند، مقرر شد هفته آینده نیز جلسات صحن برگزار نشود. فرهنگی یادآور شد: البته کمیسیون های امنیت، اقتصاد، انرژی و بهداشت برای پیگیری مسائل مرتبط روز مشخص شدند که هیات رئیسه آنها پیگیر مسائل باشند، لذا جای نگرانی نیست که مسائل حساس کشور از رصد و پیگیری مجلس دور بماند. سخنگوی هیات رئیسه مجلس شورای اسلامی در پایان گفت: بر همین اساس تاکید شد که مجلس هفته آینده جلسه علنی نداشته باشد اما اگر ضرورتی باشد جلساتی به صورت آنلاین و یا حضوری تشکیل خواهد شد. انتهای پیام,مجلس,۳۱ فروردین ۱۴۰۰ / ۱۲:۰۱,"مجلس یازدهم,خیز چهارم کرونا,همه_باهم_علیه_کرونا",توضیحات فرهنگی درباره تعطیلات جلسات علنی هفته آینده
499,رضا امامی در گفت و گو با ایسنا، ضمن تبریک فرا رسیدن ماه مبارک رمضان و آرزوی قبولی طاعات وعبادات تمامی  روزه داران گفت: تعیین نرخ‌های جدید زولبیا و بامیه  از جمله  اقدامات این اتحادیه پیش از ماه مبارک رمضان است که همه ساله و در زمان بندی معین در دستور کار هیات مدیره قرار گرفته و روال اداری و قانونی آن از طریق کمیسیون نرخ گذاری اتاق اصناف و کمیسیون نظارت بر سازمان‌های صنفی استان پیگیری می‌شود و پس از بررسی و تصویب نهایی، نرخ‌های مصوب از طریق اتحادیه به اعضاء تحت پوشش صنف ابلاغ می‌گردد. وی افزود: پس از ابلاغ نرخ‌های جدید، تمامی همکاران و متصدیان واحدهای صنفی قنادی موظف به فروش زولبیا و بامیه بر اساس نرخ‌های مصوب شده هستند و فروش این شیرینی با نرخ‌های بالاتر تخلف محسوب می‌شود. امامی نرخ‌های جدید برای زولبیا و بامیه درجه یک را ۴۵ هزار تومان و درجه دو را ۳۶ هزار تومان اعلام کرد و افزود: همشهریان محترم در صورت مشاهده گرانفروشی، مراتب را از طریق شماره تلفن ۳۲۲۶۷۸۵۷-۰۲۶ به بازرسان اتحادیه صنف قنادان کرج یا شماره‌های ۳۲۵۲۸۳۵۱-۹ به بازرسی و نظارت اصناف مرکز استان البرز گزارش دهند. انتهای پیام,البرز,۳۱ فروردین ۱۴۰۰ / ۱۲:۰۰,"استانی-اقتصادی,زولبیا و بامیه,رضا امامی,اتحادیه صنف قنادان کرج",زولبیا و بامیه را بالاتر از ۴۵ هزار تومان نخرید
